{
  "metadata" : {
    "pdf:unmappedUnicodeCharsPerPage" : "0",
    "pdf:PDFVersion" : "1.4",
    "xmp:CreatorTool" : "PDFCreator 3.3.2.3528",
    "pdf:docinfo:title" : "Studijní a zkušební řád Univerzity Hradec Králové",
    "pdf:hasXFA" : "false",
    "access_permission:modify_annotations" : "true",
    "X-TIKA:Parsed-By-Full-Set" : "org.apache.tika.parser.DefaultParser",
    "dc:creator" : "doskoso1",
    "pdf:num3DAnnotations" : "0",
    "dcterms:created" : "2021-08-23T14:11:26Z",
    "dcterms:modified" : "2021-08-23T14:11:26Z",
    "dc:format" : "application/pdf; version=1.4",
    "xmpMM:DocumentID" : "uuid:80c882be-0677-11ec-0000-85ad8a53c8d9",
    "pdf:docinfo:creator_tool" : "PDFCreator 3.3.2.3528",
    "pdf:overallPercentageUnmappedUnicodeChars" : "0.0",
    "access_permission:fill_in_form" : "true",
    "pdf:docinfo:modified" : "2021-08-23T14:11:26Z",
    "pdf:hasCollection" : "false",
    "pdf:encrypted" : "false",
    "dc:title" : "Studijní a zkušební řád Univerzity Hradec Králové",
    "pdf:containsNonEmbeddedFont" : "true",
    "xmp:CreateDate" : "2021-08-23T14:11:26Z",
    "pdf:hasMarkedContent" : "false",
    "pdf:ocrPageCount" : "0",
    "Content-Type" : "application/pdf",
    "access_permission:can_print_faithful" : "true",
    "xmp:ModifyDate" : "2021-08-23T14:11:26Z",
    "pdf:docinfo:creator" : "doskoso1",
    "pdf:producer" : "PDFCreator 3.3.2.3528",
    "xmp:About" : "uuid:80c882be-0677-11ec-0000-85ad8a53c8d9",
    "pdf:totalUnmappedUnicodeChars" : "0",
    "access_permission:extract_for_accessibility" : "true",
    "access_permission:assemble_document" : "true",
    "xmpTPg:NPages" : "43",
    "pdf:hasXMP" : "true",
    "pdf:charsPerPage" : "57",
    "access_permission:extract_content" : "true",
    "access_permission:can_print" : "true",
    "X-TIKA:Parsed-By" : "org.apache.tika.parser.DefaultParser",
    "access_permission:can_modify" : "true",
    "pdf:docinfo:producer" : "PDFCreator 3.3.2.3528",
    "pdf:docinfo:created" : "2021-08-23T14:11:26Z",
    "pdf:containsDamagedFont" : "false"
  },
  "structuredContent" : {
    "ČÁST PRVNÍ" : "STUDIJNÍ A ZKUŠEBNÍ ŘÁD\n\nUNIVERZITY HRADEC KRÁLOVÉ\n\n\n\n\n\n\nVnitřní předpisy Univerzity Hradec Králové\n\n\n\n\n\n\n2\n\nMinisterstvo školství, mládeže a tělovýchovy registrovalo podle § 36 odst. 2 zákona č. 111/1998 Sb., o vysokých\nškolách a o změně a doplnění dalších zákonů (zákon o vysokých školách), dne 28. června 2021 pod č. j. MSMT-\n18073/2021-1 Studijní a zkušební řád Univerzity Hradec Králové.\n\n..........................................\nMgr. Karolína Gondková\n\nředitelka odboru vysokých škol\n\n\n\nSTUDIJNÍ A ZKUŠEBNÍ ŘÁD\n\nUNIVERZITY HRADEC KRÁLOVÉ\n\n\nZákladní ustanovení",
    "Čl. 1" : "Úvodní ustanovení\n\n(1) Studijní a zkušební řád Univerzity Hradec Králové (dále jen „UHK“) je podle § 17 odst. 1\npísm. g) zákona č. 111/1998 Sb., o vysokých školách a o změně a doplnění dalších zákonů\n(zákon o vysokých školách), ve znění pozdějších předpisů (dále jen „zákon“), vnitřním\npředpisem UHK a obsahuje pravidla pro studium v bakalářských, magisterských\na doktorských studijních programech uskutečňovaných na UHK.\n\n(2) Uskutečňování studijního programu na UHK je upraveno zákonem, čl. 20, 23 až 28 a 30\nStatutu UHK a tímto studijním a zkušebním řádem. K provedení tohoto vnitřního\npředpisu jsou fakulty oprávněny vydávat prováděcí řídicí akty zejména v případech, kdy\njsou k tomuto vnitřním předpisem zmocněny. V případech studijních programů pro\nsdružené studium uskutečňovaných více fakultami může tuto roli plnit rovněž řídicí akt\nrektora, který podléhá odsouhlasení děkanů dotčených fakult. Tyto řídicí akty nesmí\nukládat studentům jiné povinnosti, větší rozsah povinností nebo omezení, než plyne\nz tohoto vnitřního předpisu, studijního programu nebo z příslušných právních předpisů.\n\n(3) Pro účely tohoto studijního a zkušebního řádu:\n\na) se kmenovou fakultou rozumí fakulta, na níž je student zapsán do studijního\nprogramu,\n\nb) se fakultou rozumí fakulta, na níž se studijní program uskutečňuje, nebo kmenová\nfakulta odpovědná za studijní program v případě, že se na jeho uskutečňování podílí\nvíce fakult,\n\n\n\nVnitřní předpisy Univerzity Hradec Králové\n\n\n3\n\nc) se děkanem rozumí děkan fakulty, na níž se studijní program uskutečňuje, nebo děkan\nkmenové fakulty odpovědné za studijní program v případě, že se na jeho uskutečňování\npodílí více fakult.\n\n(4) Studenti bakalářského nebo magisterského studijního programu (dále jen „student“)\nnebo studenti doktorského studijního programu (dále jen „doktorand“) jsou zapsáni do\nstudia na fakultě. V případě, že je studijní program akreditován na UHK, pak jsou studenti\nnebo doktorandi zapsáni na UHK a mají povinnost řídit se předpisy té fakulty, která byla\npověřena rektorem uskutečňováním daného studijního programu, pokud není řídicím\naktem rektora stanoveno jinak.\n\n(5) Na UHK se studium uskutečňuje v těchto formách:\n\na) prezenční,\n\nb) distanční,\n\nc) kombinované (kombinace prezenční a distanční formy).\n\n(6) Změnu formy studia může studentovi na jeho písemnou žádost ze závažných důvodů\npovolit děkan.\n\n(7) Úkony, které podle tohoto řádu koná děkan, koná v případě studentů zapsaných na UHK\nrektor, případně zmocněný děkan té fakulty, jež byla rektorem pověřena uskutečňováním\ndaného studijního programu.",
    "Čl. 2" : "Organizace akademického roku\n\n(1) Akademický rok má 12 kalendářních měsíců a člení se na zimní a letní semestr.\n\n(2) Každý semestr sestává z období výuky a zkoušek a období prázdnin.\n\n(3) V semestru zahrnuje období výuky zpravidla 13 týdnů (nejméně však 8 týdnů) a období\nzkoušek zpravidla 5 týdnů. Výuka může rovněž probíhat intenzivní formou (blokově,\nkurzem) v části semestru.\n\n(4) Výuka je v prezenční formě studia organizována zpravidla podle týdenních rozvrhů, které\nstanoví děkan\n\n(5) Vyučovací hodina má 45 minut.\n\n(6) Pro výuku mohou být studenti rozděleni do studijních skupin.\n\n(7) Rektor stanoví začátek akademického roku a členění jednotlivých semestrů, zejména\nmůže stanovit začátek a konec výuky, zkouškového období a prázdnin pro jednotlivé\nsemestry.\n\n(8) Děkan stanoví harmonogram akademického roku pro fakultu v souladu s členěním\njednotlivých semestrů stanovených rektorem, a to zejména:\n\n\n\nVnitřní předpisy Univerzity Hradec Králové\n\n\n4\n\na) termíny pro kontrolu studia,\n\nb) období, v němž se konají státní závěrečné zkoušky.\n\n(9) Harmonogram akademického roku pro uskutečňování studijních programů\nakreditovaných na UHK vyhlašuje rektor, případně jím zmocněný děkan té fakulty, která\nbyla pověřená uskutečňováním daného studijního programu.\n\n\n\nVnitřní předpisy Univerzity Hradec Králové\n\n\n5",
    "ČÁST DRUHÁ" : "Studium v bakalářských a v magisterských studijních programech\n\nDíl 1\n\nORGANIZACE STUDIA",
    "Čl. 3" : "Studijní programy\n\n(1) Na UHK jsou uskutečňovány:\n\na) studijní programy pro sdružené studium,\n\nb) studijní programy se specializacemi,\n\nc) studijní programy bez specializací.\n\n(2) Studijní programy lze uskutečňovat:\n\na) jednou fakultou,\n\nb) nebo ve spolupráci více fakult.\n\n(3) Za studijní program uskutečňovaný jednou fakultou je pokládán ten studijní program,\njehož předměty profilujícího základu a obsah státních závěrečných zkoušek je zajišťován\nfakultou, což nevylučuje možnost vzájemné výuky povinných předmětů z jiných součástí,\npřípadné členství v komisích ke státním závěrečným zkouškám z dalších fakult či jiné\nformy spolupráce mezi fakultami.\n\n(4) Za studijní programy uskutečňované ve spolupráci více fakult, jsou pokládány ty studijní\nprogramy, jejichž předměty profilujícího základu a obsah státních závěrečných zkoušek\nje zajišťován více fakultami.",
    "Čl. 4" : "Studijní plány\n\n(1) Základním výukovým modulem bakalářského nebo magisterského studijního programu\nje jednosemestrální studijní předmět (dále jen „předmět“).\n\n(2) Ucelená soustava předmětů tvoří blok předmětů.\n\n(3) Před zahájením uskutečňování studijního programu zveřejní fakulta strukturovaný\nseznam předmětů, jejichž absolvování je nutnou podmínkou pro řádné ukončení daného\nstudijního programu. Tento seznam je strukturován takto:\n\na) seskupuje předměty do semestrů a roků studia (vzorový studijní plán),\n\nb) vymezuje podmínky návaznosti předmětů,\n\n\n\nVnitřní předpisy Univerzity Hradec Králové\n\n\n6\n\nc) vymezuje skupiny jednotlivých předmětů na povinné, povinně volitelné a volitelné,\n\nd) vymezuje části státní závěrečné zkoušky.\n\nO každém předmětu uvedeném v tomto seznamu se vede dokumentace podle čl. 9. Takto\nstrukturovaný seznam spolu s dokumentací předmětů tvoří studijní plán studijního\nprogramu.\n\n(4) Studijní plán studijního programu je základem pro vytváření studijního plánu studenta\nbakalářského nebo magisterského studijního programu.\n\n(5) Děkan studentovi může na jeho písemnou žádost v odůvodněných případech udělit\nvýjimku z obecných pravidel pro sestavování studijního plánu.\n\n(6) Student má možnost v případě studijního programu pro sdružené studium volby\nstudijního plánu maior i studijního plánu minor z nabídky fakult, jež mají akreditované\nstudijní programy pro sdružené studium. Varianty studijních programů pro sdružené\nstudium jsou dostupné ve veřejné části internetových stránek fakult.\n\n(7) Student může studovat vždy pouze v jednom studijním plánu minor. Vzájemnou záměnu\nstudijních plánů maior a minor, kdy dochází ke změně studijního programu, je možné\nuskutečnit pouze ve výjimečných a odůvodněných případech a na žádost studenta, o které\nrozhoduje děkan té fakulty, na které bude student zapsán po provedené záměně\nstudijních plánů, po předchozím souhlasu děkana fakulty, kde student do změny\nstudijního plánu studuje studijní plán maior.\n\n(8) Změna studijního plánu minor za jiný studijní plán minor však není možná, stejně jako\nzměna studijního plánu maior za jiný studijní plán maior.\n\n(9) V případě studijního programu se specializacemi, má student možnost volby specializace\nnebo kombinace specializací z nabídky fakult, jež mají akreditované studijní programy se\nspecializacemi. Tento výběr specializace/kombinace specializací může být zohledněn\nv přijímacím řízení, a to zařazením části nebo částí ověřujících znalosti, schopnosti nebo\nnadání příslušné uskutečňovaným specializacím, dle volby uchazeče. V uvedeném\npřípadě není možná změna specializace a student musí absolvovat právě tolik\nspecializací, kolik vyžaduje akreditace daného studijního programu, do kterého konal\npřijímací řízení a do kterého byl zapsán. Zařazení studenta do studijního plánu\nspecializace/kombinace specializací je pro něj závazné.\n\n(10) Pokud výběr specializace nebyl zohledněn v přijímacím řízení, platí, že:\n\na) student si specializaci vybere dle pravidel daného studijního programu v době určené\nakreditací studijního programu,\n\nb) volba specializace je omezena pouze kapacitou a pravidly pro výběr studentů do\njednotlivých specializací stanovených řídicím aktem děkana,\n\nc) je možná změna specializace, a to na žádost studenta, o které rozhodne děkan.\n\n\n\n\n\nVnitřní předpisy Univerzity Hradec Králové\n\n\n7\n\n(11) Zařazení do studijního plánu specializace nebo kombinace specializací není zápisem\nve smyslu ustanovení § 51 zákona. Studentovi zařazením do studijního plánu specializace\nnebo kombinace specializací v daném semestru vzniká právo účastnit se všech součástí\njeho výuky a dalších studijních aktivit potřebných pro jeho absolvování.\n\n(12) Vedoucí katedry nebo ředitel ústavu je povinen před zahájením výuky v příslušném\nsemestru zajistit aktualizaci obsahu studijních plánů ve studijních programech\npříslušejících jejich pracovištím a zveřejnit je prostřednictvím informačního systému.",
    "Čl. 5" : "Garant a rada studijního programu\n\n(1) Garantem bakalářského a magisterského studijního programu může být pouze\nakademický pracovník UHK, splňující podmínky pro garanta stanovené v § 44 odst. 6\nzákona a nařízením vlády č. 274/2016 Sb., o standardech pro akreditace ve vysokém\nškolství. Garanta studijního programu jmenuje po vyjádření příslušné vědecké rady\nděkan.\n\n(2) Úkolem garanta je zejména:\n\na) sledovat a hodnotit studium v příslušném studijním programu,\n\nb) navrhovat členy a předsedy zkušebních komisí pro státní závěrečné zkoušky,\n\nc) účastnit se aktivně přípravy akreditačních materiálů s tím, že bez souhlasu garanta\ns jejich obsahem nelze pokračovat v jejich dalším projednávání.\n\n(3) Pokud tak stanoví děkan, sleduje a hodnotí studium v každém bakalářském\na magisterském studijním programu rada studijního programu.\n\n(4) Rada studijního programu má nejméně tři členy, které děkan jmenuje a odvolává\npo projednání v příslušné vědecké radě. Členem rady studijního programu je vždy garant\npříslušného studijního programu. Strukturu rady studijního programu, její pravomoci,\nfunkční období jejích členů a podrobnou náplň její činnosti stanoví děkan.",
    "Čl. 6" : "Způsoby výuky a její zabezpečení\n\n(1) Způsoby výuky jsou zpravidla přednášky, semináře, projekty, cvičení, řízené konzultace,\nkurzy, odborné praxe a exkurze, přičemž kurzy, odborné praxe a exkurze jsou doplňkové\nzpůsoby výuky. Výuku lze realizovat také prostřednictvím informačních a komunikačních\ntechnologií (e-learning).\n\n(2) Způsoby výuky uvedené v odstavci 1 jsou charakterizovány takto:\n\na) Přednášky mají charakter výkladu základních principů, metodologie dané disciplíny,\nproblémů a jejich vzorových řešení.\n\n\n\nVnitřní předpisy Univerzity Hradec Králové\n\n\n8\n\nb) Semináře a projekty jsou způsoby výuky, kde je akcentována samostatná práce\nstudentů. Významnou součástí této výuky je prezentace výsledků vlastní práce,\npřípadně odborná rozprava a kritická diskuse v kolokviu.\n\nc) Cvičení podporují praktické ovládnutí látky vyložené na přednáškách nebo zadané\nk samostatnému nastudování za aktivní účasti studentů.\n\nd) Řízené konzultace jsou věnovány zejména konzultaci a kontrole úkolů zadaných\nk samostatnému zpracování. Tento způsob výuky je dominantní v distanční formě\nstudia.\n\ne) Kurzy jsou zpravidla krátkodobé jednorázové formy výuky, které slouží k seznámení\nse specializovanými poznatky nebo k opakování a doplnění poznatků pro lepší\nzvládnutí studia ve studijním programu.\n\nf) Odborné praxe, včetně pedagogických praxí a jazykového studia, slouží k prohloubení\nznalostí a dovedností získaných studiem a k ověření jejich aplikace v praxi. Slouží též\nk doplnění znalostí a k seznámení s metodami práce zejména v mimofakultních\ninstitucích.\n\ng) Exkurze slouží zejména k tomu, aby se studenti seznamovali s metodami práce\nv mimoškolních institucích.\n\n(3) Individuální konzultace doplňují výuku. Vyučující:\n\na) je povinen vypsat osobní konzultace v rozsahu minimálně jedné vyučovací hodiny\ntýdně, není-li vedoucím pracoviště stanoveno jinak;\n\nb) může poskytnout další osobní konzultace po předchozí dohodě se studentem;\n\nc) může kromě osobních konzultací poskytovat individuální konzultace s využitím\npočítačových sítí, zejména ve formě elektronické pošty nebo elektronické konference;\n\nd) je povinen rozsah a způsob poskytování individuálních konzultací zveřejnit a průběžně\naktualizovat v písemné podobě na svém pracovišti a v elektronické podobě\nv informačním systému.\n\n(4) Nedílnou součástí studijních činností studenta je zadávaná nebo vlastní samostatná\npráce.\n\n(5) Účast na přednáškách je doporučená. Účast na ostatní výuce je zpravidla kontrolovaná.\n\n(6) Vedoucí katedry nebo ředitel ústavu v součinnosti s garantem studijního programu je\npovinen sledovat výuku zabezpečovanou danou katedrou nebo ústavem a dbát o její\núroveň. Podkladem pro hodnocení výuky jsou rovněž výsledky plynoucí z hodnocení\nvýuky studenty.\n\n(7) Konkrétní místo konání výuky jednotlivých předmětů je vyhlášeno v rozvrhu hodin, který\nje závazný pro vyučující i studenty. Za zpracování rozvrhu a jeho zveřejnění nejpozději\ntýden před zahájením výuky v jednotlivých semestrech odpovídá na fakultě děkan.\n\n\n\nVnitřní předpisy Univerzity Hradec Králové\n\n\n9",
    "Čl. 7" : "Kreditový systém\n\nPro kvantifikované hodnocení průběhu studia v bakalářských a magisterských studijních\nprogramech uskutečňovaných na UHK a jejích součástech se užívá jednotný kreditový\nsystém, který je plně kompatibilní s Evropským systémem převodu kreditů – European\nCredit Transfer and Accumulation System (dále jen „ECTS“), jehož znaky jsou:\n\na) jeden kredit představuje 1/60 průměrné roční zátěže studenta při standardní době\nstudia,\n\nb) každému předmětu je přiřazen počet kreditů, který vyjadřuje relativní míru celkové\nstudijní zátěže studenta, jenž je nutná pro úspěšné ukončení daného předmětu,\n\nc) při zakončení předmětu způsobem předepsaným podle čl. 8 získá student předem\nurčený počet kreditů, který je přiřazen danému předmětu,\n\nd) kredity získané v rámci jednoho studijního programu se sčítají,\n\ne) počet získaných kreditů je nástrojem pro kontrolu studia.",
    "Čl. 8" : "Způsob zakončení studia předmětu\n\n(1) Předmět je zakončen:\n\na) udělením zápočtu, nebo\n\nb) udělením klasifikovaného zápočtu, nebo\n\nc) vykonáním zkoušky, nebo\n\nd) vykonáním zkoušky po předchozím udělení zápočtu.\n\n(2) Zakončením studia předmětu podle odstavce 1 student získá počet kreditů přiřazený\nk předmětu.\n\n(3) Předmět si lze zapsat nejvýše dvakrát v rámci daného studia s výjimkou předmětů\ns povoleným vícezápisem. Děkan může na základě žádosti studenta rozhodnout\nv odůvodněných případech o povolení dalšího zápisu u předmětů, které nemají povolený\nvícezápis.\n\n(4)  Předmět, který student již zakončil, si nesmí zapsat znovu s výjimkou předmětů\ns povoleným vícezápisem.\n\n(5) Student má povinnost zapsat si předměty daného studijního programu prostřednictvím\ninformačního systému ve stanovených termínech dle pokynů stanovených řídicím aktem\nděkana.\n\n\n\n\n\nVnitřní předpisy Univerzity Hradec Králové\n\n\n10",
    "Čl. 9" : "Dokumentace předmětu\n\n(1) Dokumentace předmětu obsahuje zejména:\n\na) název předmětu,\n\nb) rozsah předmětu (počet hodin v týdnu nebo v semestru s rozdělením podle způsobu\na formy výuky),\n\nc) kreditové hodnocení předmětu,\n\nd) případné návaznosti předmětu,\n\ne) způsob zakončení předmětu,\n\nf) jméno garanta předmětu, který je zodpovědný za naplnění základních cílů předmětu\na koordinaci jeho výuky, a název katedry nebo ústavu zabezpečujícího výuku předmětu,\n\ng) obsahovou anotaci, cíle předmětu a charakteristiku znalostí, dovedností a způsobilostí,\nkteré mají být jeho studiem získány,\n\nh) osnovu předmětu ve vztahu k časovému rozvrhu výuky,\n\ni) literaturu, na níž je předmět vystavěn, a literaturu doporučenou studentům,\n\nj) požadavky na studenta – způsoby průběžné kontroly studia a pravidla účasti na výuce,\n\nk) hodnotící metody – podmínky pro udělování zápočtu nebo klasifikovaného zápočtu,\nformu zkoušky (čl. 13 odst. 2) a pravidla výsledné klasifikace předmětu.\n\n(2) Dokumentace předmětu je zveřejněna prostřednictvím informačního systému. Obsah\ndokumentace předmětu stanovené v odstavci 1 písm. g) až k) tohoto článku může být dále\nupřesněna nejpozději v prvních dvou týdnech semestru způsobem, o němž rozhodne\nvyučující.\n\n(3) Za zveřejnění dokumentace předmětu zodpovídají vedoucí kateder a ředitelé ústavů.\n\n(4) Student je povinen se seznámit s dokumentací předmětu a s jejím případným upřesněním.",
    "Čl. 10" : "Studijní poradenství\n\n(1) Fakulta poskytuje studentovi informace nutné pro jeho studium. Zajišťuje také\nporadenství pro vytváření jeho studijního plánu.\n\n(2) Pro zabezpečení činností uvedených v odstavci 1 fakulta vytváří poradenskou a informační\nstrukturu. Studijní poradenství má tuto hierarchii:\n\na) informační systém,\n\n\n\nVnitřní předpisy Univerzity Hradec Králové\n\n\n11\n\nb) pracovníci na katedrách nebo ústavech,\n\n\n\nc) zaměstnanci studijního oddělení fakulty,\n\nd) proděkan za studijní oblast,\n\ne) děkan.\n\n(3) Student požadující poradenskou službu postupuje podle této posloupnosti.\n\n(4) Všichni členové akademické obce mohou využít služeb poradenských center UHK.\n\nDíl 2\n\nOVĚŘOVÁNÍ A HODNOCENÍ STUDIJNÍCH VÝSLEDKŮ",
    "Čl. 11" : "Ověřování studijních výsledků\n\n(1) Studijní výsledky se ověřují průběžnou kontrolou studia a při zakončení předmětu\nzpůsobem uvedeným v čl. 8 odst. 1.\n\n(2) Zvládnutí látky obsažené v souboru předmětů v souvislostech a vazbách se prověřuje\nsoubornou zkouškou, pokud je po definované studijní etapě ve studijním programu\nstanovena.",
    "Čl. 12" : "Zápočet a klasifikovaný zápočet\n\n(1) Zápočtem se potvrzuje, že se student aktivně účastnil studijních povinností během\nsemestru a splnil požadavky, jimiž bylo udělení zápočtu na začátku výuky předmětu\npodmíněno, případně prokázal odbornou způsobilost rozpravou při kolokviu.\n\n(2) Klasifikovaný zápočet je zápočet, při kterém se úroveň požadovaných aktivit zpravidla\npraktické povahy hodnotí klasifikačním stupněm.\n\n(3) Způsob plnění zápočtových požadavků musí být zveřejněn v dokumentaci předmětu,\na to včetně počtu pokusů pro splnění podmínek k udělení zápočtu.\n\n(4) Student, kterému nebyl udělen zápočet nebo klasifikovaný zápočet, může požádat\no přezkoumání vedoucího katedry nebo ředitele ústavu. Vedoucí katedry nebo ředitel\nústavu rozhoduje ve věci udělování zápočtu vždy po konzultaci s vyučujícím, který vede\ndaný předmět. V případě sporu mají všechny zúčastněné strany právo požádat o konečné\nrozhodnutí děkana. Uděluje-li zápočet vedoucí katedry nebo ředitel ústavu, rozhodne\ns konečnou platností děkan.\n\n\n\nVnitřní předpisy Univerzity Hradec Králové\n\n\n12\n\n(5) Zápočet nebo klasifikovaný zápočet je nutné získat nejpozději do konce akademického\nroku, v němž byl předmět vyučován.\n\n(6) Pokud student nezíská zápočet nebo klasifikovaný zápočet z předmětu, jehož absolvování\nje pro daný studijní program povinné a který má student zapsán podruhé, případně\nopětovně na základě rozhodnutí děkana dle článku 8 odst. 3, je mu studium ukončeno\npodle § 56 odst. 1 písm. b) zákona. Dnem ukončení studia je den nabytí právní moci\npříslušného rozhodnutí. Na postup při rozhodování v této věci se vztahuje § 68 zákona.",
    "Čl. 13" : "Zkouška\n\n(1) Zkouškou se zjišťuje komplexní zvládnutí látky vymezené v dokumentaci předmětu. Míru\nzvládnutí problematiky hodnotí vyučující klasifikačním stupněm podle čl. 14, přičemž\nvyučující může přihlédnout k dosavadnímu průběžnému hodnocení daného předmětu\na přístupu studenta k plnění studijních povinností v průběhu studia daného předmětu.\n\n(2) Forma zkoušky může být:\n\na) ústní,\n\nb) písemná,\n\nc) praktická,\n\nnebo jejich kombinace. Při neúspěchu v jedné části zkoušky nemusí být student přizván\nk další části a celkový výsledek zkoušky je hodnocen jako nevyhovující.\n\n(3) Termíny a místa zkoušek a jejich částí, způsob přihlašování ke zkoušce a způsob stanovení\nzkoušejících a počet zkoušených studentů musí být s předstihem zpravidla alespoň pěti\nkalendářních dnů zveřejněny v informačním systému. Zkušebních termínů (s ohledem na\npředpokládaný počet zkoušených studentů) musí být v průběhu celého zkouškového\nobdobí dostatečný počet, zpravidla alespoň tři. Vyučující může určit, které termíny jsou\npovažovány za řádné a které za opravné. Za vypsání dostatečného počtu termínů\nzodpovídá vedoucí katedry nebo ředitel ústavu. Mimo zkouškové období vyučující\nzkoušejí jen po předchozí dohodě se studenty. Zkoušky jsou veřejné.\n\n(4) Zkoušejícími jsou zpravidla ti akademičtí pracovníci, kteří přednášejí nebo byli\nzkoušením pověřeni vedoucím katedry nebo ředitelem ústavu.\n\n(5) Student, který byl klasifikován stupněm „nevyhovující“, má právo v rámci vypsaných\ntermínů konat opravnou zkoušku. Opravnou zkoušku může konat student nejvýše dvakrát.\n\n(6) Na zdůvodněnou žádost studenta nebo z podnětu vyučujícího rozhodne vedoucí katedry\nnebo ředitel ústavu o konání první nebo druhé opravné zkoušky před komisí, kterou\njmenuje. Je-li zkoušejícím vedoucí katedry nebo ředitel ústavu, rozhoduje o konání\nzkoušky před komisí a komisi jmenuje děkan.\n\n\n\n\n\nVnitřní předpisy Univerzity Hradec Králové\n\n\n13\n\n\n\n(7) Pokud student nevykoná zkoušku z předmětu, jehož absolvování je pro daný studijní\nprogram povinné a který má student zapsán podruhé, případně opětovně na základě\nrozhodnutí děkana dle článku 8 odst. 3, je mu studium ukončeno podle § 56 odst. 1 písm.\nb) zákona. Dnem ukončení studia je den nabytí právní moci příslušného rozhodnutí. Na\npostup při rozhodování v této věci se vztahuje § 68 zákona.\n\n(8) Pokud se student nezúčastní zkoušky bez zdůvodněné omluvy, odstoupí od zkoušky\npo jejím započetí nebo poruší závažným způsobem řádný průběh zkoušky, pozbývá\ntermínu a hodnotí se klasifikačním stupněm „nevyhovující“. Student se musí omluvit\nzkoušejícímu ústně (osobně nebo v zastoupení jinou osobou), elektronicky nebo písemně\nnejpozději do pěti dnů po termínu zkoušky. O uznání omluvy rozhoduje zkoušející.\n\n(9) Závažným porušením průběhu zkoušky se rozumí zejména podvádění a opisování a může\nbýt považováno za disciplinární přestupek.\n\n(10) Student má právo v případě ústní zkoušky ihned po sdělení hodnocení navržené\nzkoušejícím toto odmítnout. V případě písemné zkoušky má student právo hodnocení\nodmítnout nejpozději do 3 dnů ode dne oznámení výsledků. V tomto případě se zkouška\nhodnotí klasifikačním stupněm „nevyhovující“.\n\n(11) Jsou-li dány důvody zvláštního zřetele hodné, zejm. pobývá-li student dlouhodobě\nv zahraničí za účelem studia nebo jsou-li na jeho straně dány závažné zdravotní nebo\nsociální důvody, může na zdůvodněnou žádost studenta nebo z podnětu vyučujícího\nrozhodnout vedoucí katedry nebo ředitel ústavu o konání zkoušky nebo její části za\nvyužití nástrojů distančního způsobu komunikace. Vedoucí katedry nebo ředitel ústavu\nmůže současně rozhodnout o tom, že zkouška nebo její část bude neveřejná. V případě\nzkoušky v ústní formě se ze zkoušky nebo její části pořídí audiovizuální záznam.\nPodrobnosti pořízení a uchování audiovizuálního záznamu stanoví řídicí akt rektora.",
    "Čl. 14" : "Klasifikační stupnice\n\n(1) Při hodnocení studia se užívá klasifikační stupnice s klasifikačními stupni A, B, C, D, E, F.\nKlasifikace písmenem A odpovídá nejlepšímu stupni hodnocení, klasifikace písmenem F\nznamená, že student neuspěl.\n\n(2) Klasifikační stupně odpovídají slovnímu a číselnému vyjádření klasifikace uvedenému\nv tabulce:\n\nklasifikace slovní klasifikace číselná klasifikace\n\nA výborně  1\n\nB  velmi dobře  1,5\n\n\n\nVnitřní předpisy Univerzity Hradec Králové\n\n\n14\n\nC dobře  2\n\nD uspokojivě  2,5\n\nE  dostatečně  3\n\nF nevyhovující  4\n\n\n\n(3) Při uznání části studia nebo jednotlivých předmětů podle čl. 21 odst. 1 lze použít místo\nklasifikační stupnice slovní vyjádření „uznáno“.",
    "Čl. 15" : "Průměrná klasifikace studenta\n\n(1) Průměrná klasifikace studenta ve studiu v daném celku studia je vyjádřena váženým\nstudijním průměrem Pv, který je definován vztahem:\n\n\n\n\n\n=\n\n=\n⋅\n\n=\nn\n\np\np\n\nn\n\np\npp\n\nv\n\nK\n\nZK\n\nP\n\n1\n\n1\n\n,\n\nkde Kp je počet kreditů za předmět p zakončený zkouškou nebo klasifikovaným zápočtem,\nZp je číselná klasifikace zkoušky nebo klasifikovaného zápočtu podle čl. 14 odst. 2\nzakončeného předmětu p, přičemž se sčítá přes počet n všech předmětů absolvovaných\nstudentem v daném celku studia zakončených zkouškou nebo klasifikovaným zápočtem,\ntedy v mezích od 1 do n.\n\n(2) Vážený studijní průměr se užívá zejména pro:\n\na) přiznání prospěchového stipendia,\n\nb) pro stanovení celkového hodnocení studia (čl. 28).\n\nDíl 3\n\nPRŮBĚH STUDIA",
    "Čl. 16" : "Kontrola studia a podmínky pro pokračování ve studiu\n\n(1) V každém akademickém roce je v termínech stanovených děkanem kontrolováno, zda\nstudent získal v dané části studia počet kreditů ve struktuře předepsané studijním\n\n\n\nVnitřní předpisy Univerzity Hradec Králové\n\n\n15\n\nprogramem. Pokud tuto podmínku nesplní, je mu studium ukončeno podle § 56 odst. 1\npísm. b) zákona. Dnem ukončení studia je den nabytí právní moci příslušného\nrozhodnutí. Na postup při rozhodování v této věci se vztahuje § 68 zákona.\n\n(2) V prvním roce studia jsou provedeny dvě kontroly podle odstavce 1, kdy první z nich\nje provedena k poslednímu dni zkouškového období zimního semestru (čl. 2 odst. 7).\nPokud student k tomuto datu nezískal alespoň 15 kreditů, je mu studium ukončeno podle\n§ 56 odst. 1 písm. b) zákona. Dnem ukončení studia je den nabytí právní moci\npříslušného rozhodnutí. Na postup při rozhodování v této věci se vztahuje § 68 zákona.\n\n(3) Pro úspěšné ukončení akademického roku musí student získat od začátku hodnoceného\nstudia počet kreditů rovnající se minimálně dvacetinásobku počtu absolvovaných\nsemestrů studia (tj. po prvním roce studia 40 kreditů, po druhém roce studia 80 kreditů\natd.).\n\n(4) Student studijního programu se specializacemi, kde volba specializace probíhá až\nv průběhu studia, je povinen zvolit si specializaci nejpozději v termínu stanoveném\nřídicím aktem děkana. V případě, že si do daného termínu specializaci nezvolí, je mu\nstudium ukončeno podle § 56 odst. 1 písm. b) zákona. Dnem ukončení studia je den\nnabytí právní moci příslušného rozhodnutí. Na postup při rozhodování v této věci se\nvztahuje § 68 zákona.\n\n(5) Kontrola studia je prováděna vždy k poslednímu dni akademického roku, kromě\nzávěrečného akademického roku a kromě kontroly podle odstavce 2.\n\n(6) Ve zcela výjimečných a odůvodněných případech, zejména z ověřených vážných\nzdravotních nebo sociálních důvodů nebo v případě, že by z důvodu zápisu studenta do\nstudia v průběhu zimního semestru akademického roku nebyl student schopen úspěšně\nabsolvovat kontrolu podle odstavce 2, může děkan studentovi na jeho písemnou žádost\nnebo z vlastního podnětu splnění některé z podmínek stanovených pro pokračování\nve studiu upravit rozhodnutím, ve kterém současně stanoví podmínky pro další průběh\nstudia. Přitom dbá, aby nedocházelo k znevýhodnění ostatních studentů v obdobném\npostavení.\n\n(7) V souvislosti s péčí o dítě má student právo na prodloužení lhůt pro splnění podmínek pro\npokračování ve studiu a postup do dalšího akademického roku stanovených v odstavci 2)\naž 4) tohoto článku o dobu jeho čerpání mateřské dovolené1) nebo o dobu, po kterou by\njinak jeho čerpání mateřské dovolené trvalo, a to za podmínky, že v této době studium\nnepřeruší. O prodloužení lhůt student písemně požádá děkana a předmětné skutečnosti\nřádně doloží.\n\n\n\n1) § 195, 197 a 198 zákona č. 262/2006 Sb., zákoník práce, ve znění pozdějších předpisů.\n\n\n\nVnitřní předpisy Univerzity Hradec Králové\n\n\n16",
    "Čl. 17" : "Kontrola účasti ve výuce\n\nPro potřebu evidence účasti studentů ve výuce je možné provádět kontrolu fyzické účasti\nstudentů na cvičeních a seminářích. Pravidla pro kontrolu studia stanovuje dokumentace\npředmětu podle čl. 9; bližší pravidla organizačního charakteru pak může určit řídicí akt\nděkana.",
    "Čl. 18" : "Zápis do prvního a dalšího roku studia\n\n(1) Průběh zápisu do prvního a dalšího roku studia, zejména místo, dobu a způsob konání\nurčí děkan. Uchazeči o studium ve studijních programech uskutečňovaných UHK, kteří\nbyli přijati ke studiu, se podle § 61 zákona stávají studenty dnem zápisu do prvního roku\nstudia. Přijatý uchazeč o studium se k zápisu dostaví osobně. V odůvodněném případě má\nděkan právo umožnit uchazeči zápis v náhradním termínu, nebo povolit zástup\nzmocněncem s úředně ověřeným zmocněním.\n\n(2) Dnem zápisu do studia získává student práva podle § 62 zákona a povinnosti podle § 63\nzákona.\n\n(3) Student, který splnil podmínky pro pokračování ve studiu, nebo mu byla povolena výjimka\npodle čl. 16 odst. 6, je povinen zapsat se do dalšího roku studia nejpozději v termínu\nurčeném děkanem.\n\n(4) Pokud se student bez zdůvodněné omluvy nezapíše v termínu stanoveném dle odstavce 1\ntohoto řádu, je jeho studium ukončeno podle § 56 odst. 1 písm. b) zákona. Dnem\nukončení studia je den nabytí právní moci příslušného rozhodnutí. Omluva se podává\npísemně děkanovi nejpozději do pěti dnů po posledním termínu zápisu. Na postup při\nrozhodování v této věci se vztahuje § 68 zákona.\n\n(5) Jsou-li dány důvody zvláštního zřetele hodné, zejm. jsou-li ztížené možnosti uchazeče ze\nzahraničí dostavit se k zápisu nebo jsou-li na jeho straně dány závažné zdravotní nebo\nsociální důvody, může na zdůvodněnou žádost uchazeče nebo z vlastního podnětu\nrozhodnout děkan o jeho zápisu do studia za využití nástrojů distančního způsobu\nkomunikace.",
    "Čl. 19" : "Přerušení studia\n\n(1) Na základě písemné žádosti studenta může děkan v odůvodněných případech povolit\npřerušení studia tak, aby byly dodrženy všechny zásady tohoto studijního a zkušebního\nřádu v souladu s příslušným studijním programem.\n\n\n\nVnitřní předpisy Univerzity Hradec Králové\n\n\n17\n\n(2) Přerušení studia v průběhu prvního roku studia je možné pouze ve zcela výjimečných\npřípadech, zejména z řádně doložených vážných zdravotních důvodů, nebo z důvodů\nuvedených v odstavci 5.\n\n(3) Přerušení studia se zpravidla zahajuje se začátkem semestru, pokud není dále uvedeno\njinak.\n\n(4) Pokud student nevykonal státní závěrečnou zkoušku, může mu děkan na jeho žádost\nstudium přerušit, až do doby jejího opakování, přičemž nemůže být porušeno ustanovení",
    "čl. 23 odst. 4, a zároveň nemůže být překročena lhůta stanovená v odstavci 7." : "(5) Student má na základě řádně doložené písemné žádosti děkanovi právo na přerušení\nstudia vždy v souvislosti s těhotenstvím, porodem či rodičovstvím, a to po celou uznanou\ndobu rodičovství.2)\n\n(6) Pominou-li důvody přerušení studia, může děkan na žádost studenta přerušení studia\nukončit i před uplynutím povolené doby jeho přerušení a v rozhodnutí o ukončení\npřerušení studia případně stanovit další průběh studia.\n\n(7) Studium lze přerušit i opakovaně. Celková doba přerušení studia činí nejvýše dva roky\n(což je 24 měsíců). Zejména z vážných zdravotních a osobních důvodů může děkan\nrozhodnout o přerušení studia na delší dobu, v takovém případě nesmí celková doba\npřerušení přesáhnout 4 roky. Do nejdelší doby přerušení se nezapočítává doba přerušení\nz důvodu uvedeného v odstavci 5.\n\n(8) V době přerušení studia není osoba studentem. Osoba, které bylo studium přerušeno, je\npovinna se do 10 kalendářních dnů od skončení přerušení studia opětovně zapsat do\nstudia.\n\n(9) Pokud osoba poruší povinnost stanovenou v odstavci 8 a nezapíše se do studia ve\nstanovené lhůtě, nárok na opětovný zápis do studia ztrácí a studium je jí ukončeno\ndle ustanovení § 56 odst. 1 písm. b) zákona. Dnem ukončení studia je den nabytí právní\nmoci příslušného rozhodnutí.",
    "Čl. 20" : "Zanechání studia\n\nRozhodne-li se student studia zanechat, oznámí své rozhodnutí písemně děkanovi.\nStudium je mu ukončeno ke dni, kdy bylo děkanovi doručeno studentovo písemné\nprohlášení o zanechání studia.\n\n\n\n2) Uznanou dobou rodičovství je myšlena taková doba, po kterou trvá nebo by trvala mateřská či rodičovská\n\ndovolená studenta dle § 195 až 198 zákona č. 262/2006 Sb., zákoník práce, ve znění pozdějších předpisů.\n\n\n\nVnitřní předpisy Univerzity Hradec Králové\n\n\n18",
    "Čl. 21" : "Uznání části studia\n\n(1) Studentovi, který absolvoval studium ve studijním programu, nebo jeho část, nebo studuje\nv jiném studijním programu stejného nebo vyššího stupně studia uskutečňovaném na\nvysoké škole v České republice nebo v zahraničí, může děkan příslušné fakulty na jeho\npísemnou žádost uznat absolvované části studia nebo jednotlivé zápočty a zkoušky\n(předměty). Při rozhodování se bere zřetel zejména na zaměření absolvovaného studia\nnebo jeho části, na kreditové hodnocení jednotlivých absolvovaných předmětů studijního\nprogramu, na prospěch při studiu a na dobu, která uplynula od ukončení dosavadního\nstudia. Státní závěrečná zkouška a její části se neuznávají.\n\n(2) Uznání části studia lze podmínit vykonáním rozdílových zkoušek.\n\n(3) Jednotlivým uznaným předmětům se přiřadí kreditové hodnocení odpovídající danému\nstudijnímu programu. Uznané zkoušky jsou hodnoceny podle čl. 14 odst. 1.\n\n(4) O uznávání částí studia rozhoduje děkan zpravidla s přihlédnutím k vyjádření vyučujícího\npředmětu, garanta studijního programu a vedoucího katedry nebo ředitele ústavu.",
    "Čl. 22" : "Organizace a průběh studia uskutečňovaného UHK\n\nUskutečňuje-li studijní program UHK, postupuje se při organizaci a průběhu studia a při\nhodnocení studijních výsledků přiměřeně podle čl. 3 až 21. V záležitostech uvedených\nv čl. 3 až 21 rozhoduje místo děkana rektor nebo zmocněný děkan fakulty pověřené\nuskutečňováním daného studijního programu rektorem.\n\nDíl 4\n\nUKONČENÍ STUDIA",
    "Čl. 23" : "Podmínky ukončení studia\n\n(1) Student studium uzavře, pokud získá počet kreditů rovný alespoň šedesátinásobku počtu\nroků standardní doby studia ve struktuře předepsané studijním plánem a oznámí, že již\nnehodlá studovat další dílčí předměty. Uzavření studia opravňuje studenta konat státní\nzávěrečnou zkoušku.\n\n(2) Student studium řádně ukončí podle § 55 zákona, pokud úspěšně vykoná státní\nzávěrečnou zkoušku, jejíž součástí v bakalářském studijním programu je obhajoba\nbakalářské práce, v magisterském studijním programu obhajoba diplomové práce. Dnem\n\n\n\nVnitřní předpisy Univerzity Hradec Králové\n\n\n19\n\nřádného ukončení studia v příslušném studijním programu je podle § 55 odst. 1 zákona\nden, kdy byla vykonána státní závěrečná zkouška nebo její poslední část.\n\n(3) K úspěšnému absolvování studia ve sdruženém studiu musí student splnit požadavky\nstudijního plánu maior i požadavky studijního plánu minor dle akreditací, a rovněž\nvšechny části státní závěrečné zkoušky určené pro studijní program maior i minor.\n\n(4)  Student musí řádně ukončit studium, tj. úspěšně vykonat státní závěrečnou zkoušku nebo\njejí poslední část do dvou let od data uzavření studia. Za datum uzavření studia se pro tyto\núčely považuje poslední den akademického roku, ve kterém bylo studium uzavřeno.\nPřerušení studia v tomto období dvouletou lhůtu neprodlužuje. Pokud student do této\ndoby nevykoná státní závěrečnou zkoušku, je mu studium ukončeno podle § 56 odst. 1\npísm. b) zákona. Dnem ukončení studia je den nabytí právní moci příslušného\nrozhodnutí. Na postup při rozhodování v této věci se vztahuje § 68 zákona. Děkan\nmůže ze zvláště závažných a řádně odůvodněných (zpravidla zdravotních) důvodů tuto\nlhůtu opakovaně prodloužit. Celková doba prodloužené lhůty činí nejvýše dva roky (což\nje 24 měsíců).\n\n(5) Pečuje-li student o dítě, může písemně požádat děkana o prodloužení lhůty uvedené\nv odstavci 4 o dobu jeho čerpání mateřské dovolené nebo o dobu, po kterou by jinak jeho\nčerpání mateřské dovolené trvalo. Děkan takové žádosti vyhoví.\n\n(6)  Skládá-li se státní závěrečná zkouška z více částí, určí pořadí jejich absolvování\na podmínky postupu k dalším částem vedoucí katedry nebo ředitel ústavu před začátkem\nakademického roku.\n\n(7)  Jestliže student nevykoná státní závěrečnou zkoušku ani v opravných termínech, je mu\nstudium ukončeno podle § 56 odst. 1 písm. b) zákona. Dnem ukončení studia je den\nnabytí právní moci příslušného rozhodnutí. Na postup při rozhodování v této věci se\nvztahuje § 68 zákona.\n\n(8)  Student, který ukončil studium, je povinen neprodleně vyrovnat všechny své závazky\na pohledávky vůči UHK a fakultě.",
    "Čl. 24" : "Státní závěrečná zkouška\n\n(1)  Členění státní závěrečné zkoušky na části a jejich obsah určuje dokumentace studijního\nprogramu. Forma státní závěrečné zkoušky je ústní, nebo písemná, nebo písemná a ústní.\nPředměty státní závěrečné zkoušky jsou součástí dokumentace studijního programu\na jsou jmenovitě uvedeny ve studijních plánech jednotlivých programů včetně vymezení\nrozsahu požadovaných znalostí a doporučené studijní literatury. Části státní závěrečné\nzkoušky jsou definovány jako povinné, povinně volitelné nebo volitelné.\n\n(2)  Organizační zajištění průběhu státních závěrečných zkoušek vyplývající z charakteru\nstudijního programu stanoví příslušný řídicí akt děkana. Za odbornou přípravu státních\n\n\n\nVnitřní předpisy Univerzity Hradec Králové\n\n\n20\n\nzávěrečných zkoušek a obhajob diplomových nebo bakalářských prací odpovídají vedoucí\nkateder nebo ředitelé ústavů. Ke státní závěrečné zkoušce včetně obhajoby diplomové\nnebo bakalářské práce se student přihlašuje na fakultě, kde je zapsán. Skutečnost, že\nstudent splnil všechny požadavky vyplývající ze studijního programu a může vykonat\nstátní závěrečnou zkoušku včetně obhajoby diplomové nebo bakalářské práce, ověřuje\nstudijní oddělení fakulty s podporou informačního systému.\n\n(3) Harmonogram akademického roku musí obsahovat nejméně dva termíny pro konání\nstátních závěrečných zkoušek v jednom akademickém roce, a to vždy alespoň jeden za\nsemestr.\n\n(4) Státní závěrečnou zkoušku nebo kteroukoli její část lze opakovat jen dvakrát. Opravné\nzkoušky se konají v termínech podle harmonogramu akademického roku vyhlášeného\nděkanem.\n\n(5) Při opakování státní závěrečné zkoušky student opakuje tu její část, ze které byl\nklasifikován stupněm F.\n\n(6) Evidenci státních závěrečných zkoušek včetně výsledků obhajob diplomových nebo\nbakalářských prací připravuje studijní oddělení fakulty ve spolupráci s administrativními\nzaměstnanci kateder nebo ústavů. Společně odpovídají za podklady nutné pro činnost\nzkušebních komisí. O průběhu státní závěrečné zkoušky je veden protokol, do kterého se\nuvádí průběh a hodnocení obhajoby diplomové nebo bakalářské práce a ostatních částí\nstátní závěrečné zkoušky, celková klasifikace státní závěrečné zkoušky podle čl. 27\na celkové hodnocení studia podle čl. 28. Přílohou protokolu je posudek oponenta\na hodnocení vedoucího diplomové nebo bakalářské práce. Za správnost protokolu\nodpovídá předseda zkušební komise.\n\n(7) Jsou-li dány důvody zvláštního zřetele hodné, zejm. pobývá-li student dlouhodobě\nv zahraničí za účelem studia nebo jsou-li na jeho straně dány závažné zdravotní nebo\nsociální důvody, může na zdůvodněnou žádost studenta nebo z podnětu vyučujícího\nrozhodnout předseda zkušební komise o konání státní závěrečné zkoušky nebo její části\nv ústní formě za využití nástrojů distančního způsobu komunikace. V takovém případě se\nze státní závěrečné zkoušky nebo její části pořídí audiovizuální záznam. Podrobnosti\npořízení a uchování audiovizuálního záznamu stanoví řídicí akt rektora.",
    "Čl. 25" : "Zkušební komise pro státní závěrečné zkoušky\n\n(1) Státní závěrečná zkouška se koná před zkušební komisí. Předsedu a členy zkušební\nkomise jmenuje děkan v souladu s § 53 odst. 2 a 3 zákona a čl. 27 odst. 1 Statutu UHK.\n\n(2) Počet přítomných členů zkušební komise při konání státní závěrečné zkoušky nebo její\nčásti nesmí být nižší než tři. Platí, že člen zkušební komise je přítomen konání státní\nzávěrečné zkoušky i tehdy, účastní-li se konání státní závěrečné zkoušky z důvodů\n\n\n\nVnitřní předpisy Univerzity Hradec Králové\n\n\n21\n\nzvláštního zřetele hodných za použití prostředků komunikace na dálku, souhlasí-li\ns touto formou účasti předseda zkušební komise.\n\n(3) Jednání zkušební komise řídí její předseda, nebo v době jeho nepřítomnosti pověřený\nčlen zkušební komise. Jednání zkušebních komisí a způsob jejich svolávání stanoví\npříslušný řídicí akt děkana.\n\n(4) Zkušební komise je usnášeníschopná, jsou-li přítomni nejméně tři její členové.",
    "Čl. 26" : "Diplomová nebo bakalářská práce\n\n(1) Diplomovou nebo bakalářskou prací student prokazuje, že je schopen řešit a ústně\ni písemně prezentovat zadaný problém a obhájit své vlastní přístupy k řešení. Diplomová\na bakalářská práce má písemnou formu, jejíž součástí může být umělecká prezentace nebo\njiná praktická část. Diplomová a bakalářská práce se vzájemně liší charakterem řešených\nproblémů a rozsahem a hloubkou jejich zpracování. Vypracování diplomové nebo\nbakalářské práce je součástí studijního plánu.\n\n(2) Katedry, popř. ústavy fakulty vypisují zadání diplomových nebo bakalářských prací. Téma\nsvé diplomové nebo bakalářské práce si může student v souladu s § 62 odst. 1 písm. f)\nzákona navrhnout i sám, přičemž takový návrh schvaluje vedoucí katedry nebo ředitel\nústavu. Termíny a způsob zveřejnění témat a výběru diplomové nebo bakalářské práce\nstudentem stanoví příslušný řídicí akt děkana, přičemž student má právo svobodné volby\ntématu této práce z navržených témat svého studijního programu. Náležitosti zpracování\ndiplomové nebo bakalářské práce, termíny a způsob jejího předání k obhajobě jsou\nstanoveny příslušným řídicím aktem děkana a výnosem rektora, který stanoví počet\nvýtisků předávaných k obhajobě.\n\n(3) Zadání diplomové nebo bakalářské práce obsahuje stručnou charakteristiku problematiky\núkolů a cílů, kterých má být dosaženo, jméno vedoucího diplomové práce, případně\nzákladní literaturu. Vedoucím diplomové nebo bakalářské práce může být vždy profesor\nnebo docent. U ostatních vedoucích diplomové nebo bakalářské práce musí být splněna\npodmínka, že musí mít o stupeň vyšší kvalifikaci, než jaká má být na základě obhajoby\ndané práce získána. Děkan může v odůvodněných případech rozhodnout o udělení\nvýjimky z předešlého pravidla, ale pouze v případě, že daná výjimka nebyla již udělena\npro osobu oponenta. Vedoucím, nebo konzultantem diplomové nebo bakalářské práce\nmůže být i odborník, který není zaměstnancem UHK. Oponenti diplomových\na bakalářských prací jsou stanoveni podle stejných kritérií. Zadání diplomové nebo\nbakalářské práce se podává písemně formou, kterou určí příslušný řídicí akt děkana. Toto\nzadání je součástí diplomové nebo bakalářské práce.\n\n(4) V případě studijního programu uskutečňovaného v českém jazyce lze diplomovou nebo\nbakalářskou práci se souhlasem jejího vedoucího předložit v některém z cizích jazyků.\n\n\n\nVnitřní předpisy Univerzity Hradec Králové\n\n\n22\n\nV tomto případě musí diplomová nebo bakalářská práce obsahovat rozšířený abstrakt\nv českém jazyce. Toto není nutné pro práce ve slovenském jazyce.\n\n(5) Vedoucí diplomové nebo bakalářské práce a její oponent nebo oponenti, které jmenuje\nvedoucí katedry nebo ústavu, vypracují posudky k této práci, se závěrem, zda doporučují,\nnebo nedoporučují práci k obhajobě. Student musí být seznámen s posudky nejpozději\npět dnů před konáním obhajoby práce.\n\n(6) Student studijního programu pro sdružené studium obhajuje závěrečnou práci ve\nstudijním programu, ve kterém studuje dle studijního plánu maior, tj. téma závěrečné\npráce musí souviset se studovaným studijním programem, do kterého je student zapsán.\n\n(7) Při obhajobě diplomové nebo bakalářské práce student nejprve uvede hlavní výsledky své\npráce a poté se vyjádří k připomínkám uvedeným v posudcích vedoucího a oponenta nebo\noponentů. Poté následuje diskuse.\n\n(8) Pokud student diplomovou nebo bakalářskou práci neobhájí, zkušební komise rozhodne,\nzda tuto práci doplní, či zcela přepracuje, nebo vypracuje práci s jiným zadáním.\nZdůvodnění svého rozhodnutí uvede zkušební komise do protokolu o státní závěrečné\nzkoušce.",
    "Čl. 27" : "Hodnocení státní závěrečné zkoušky\n\n(1) Jednotlivé části státní závěrečné zkoušky se klasifikují samostatně. O klasifikaci státní\nzávěrečné zkoušky a jejích částí se zkušební komise usnáší na neveřejném zasedání.  Pro\nklasifikaci se užívá klasifikační stupnice podle čl. 14. Návrh na klasifikaci je přijat, získá-\nli většinu hlasů přítomných členů zkušební komise. V případě rovnosti hlasů rozhoduje\nhlas předsedy zkušební komise. Výsledky vyhlašuje předseda zkušební komise.\n\n(2) Na základě klasifikace jednotlivých částí státní závěrečné zkoušky rozhodne zkušební\nkomise o její celkové klasifikaci, přičemž celkové hodnocení státní závěrečné zkoušky je:\n\na) A, jestliže ze všech částí státní závěrečné zkoušky je aritmetický průměr menší nebo\nroven 1,25 včetně a diplomová nebo bakalářská práce je hodnocena stupněm A a žádná\ndalší část státní závěrečné zkoušky nebyla hodnocena nižším stupněm než B,\n\nb) B, jestliže ze všech částí státní závěrečné zkoušky je aritmetický průměr větší než 1,25\na menší nebo roven 1,50 včetně a diplomová nebo bakalářská práce je hodnocena\nstupněm A, nebo B a žádná další část státní závěrečné zkoušky nebyla hodnocena\nnižším stupněm než C,\n\nc) C, jestliže ze všech částí státní závěrečné zkoušky je aritmetický průměr větší než 1,50\nnebo roven 2,00 včetně a diplomová nebo bakalářská práce je hodnocena stupněm A,\nnebo B, nebo C,\n\n\n\nVnitřní předpisy Univerzity Hradec Králové\n\n\n23\n\nd) D, jestliže ze všech částí státní závěrečné zkoušky je aritmetický průměr větší než 2,00\nnebo roven 2,50 včetně a diplomová nebo bakalářská práce je hodnocena maximálně\nstupněm D,\n\ne) E, jestliže ze všech částí státní závěrečné zkoušky je aritmetický průměr větší než 2,50\nnebo roven 3,00 včetně a diplomová nebo bakalářská práce je hodnocena maximálně\nstupněm E,\n\nf) F, jestliže student je klasifikován v některé části státní závěrečné zkoušky klasifikačním\nstupněm F.\n\n(3) Pokud je student klasifikován stupněm F, zkušební komise se usnese na odůvodnění, které\nuvede do protokolu o státní závěrečné zkoušce. S odůvodněním se může student\nseznámit.\n\n(4) Pokud se student bez zdůvodněné písemné omluvy ke státní závěrečné zkoušce nedostaví,\npozbývá termínu a posuzuje se, jako by u státní závěrečné zkoušky neprospěl. Student se\nmusí omluvit písemně nejpozději do pěti dnů po termínu zkoušky děkanovi, který o jejím\npřijetí rozhodne.",
    "Čl. 28" : "Celkové hodnocení studia\n\n(1) Celkové hodnocení řádně ukončeného studia je:\n\na) prospěl s vyznamenáním,\n\nb) prospěl.\n\n(2) Absolvent, který prospěl s vyznamenáním, obdrží vysokoškolský diplom\ns vyznamenáním.\n\n(3) Vysokoškolský diplom s vyznamenáním obdrží absolvent, který byl při státní závěrečné\nzkoušce klasifikován stupněm A, nebo B a v průběhu celého studia v příslušném studijním\nprogramu (vedoucího k udělení daného akademického titulu) dosahoval vynikající\nstudijní výsledky. Vynikající studijní výsledky jsou vyjádřeny váženým studijním\nprůměrem nepřevyšujícím hodnotu 1,50 v žádném roce studia.",
    "Čl. 29" : "Státní rigorózní zkouška\n\nForma, podmínky konání, způsob hodnocení a organizační zabezpečení státních\nrigorózních zkoušek konaných podle § 46 odst. 5 a § 98 odst. 2 zákona a čl. 28 Statutu\nUHK v oblastech studia, ve kterých fakulta uskutečňuje magisterské studijní programy\na bylo jí uděleno oprávnění konat státní rigorózní zkoušky, včetně podmínek pro\nvypracování, hodnocení a obhajobu rigorózní práce, jsou uvedeny ve vnitřním předpisu\nfakulty s názvem Řád pro státní rigorózní zkoušky.\n\n\n\nVnitřní předpisy Univerzity Hradec Králové\n\n\n24",
    "Čl. 30" : "Řádné ukončení studia ve studijním programu uskutečňovaném UHK\n\nUskutečňuje-li studijní program UHK, platí pro řádné ukončení studia přiměřeně\nustanovení čl. 23 až 28, přičemž rozhodovací pravomoc má místo děkana rektor, popř.\nzmocněný děkan té fakulty, která byla pověřena uskutečňováním daného studijního\nprogramu.\n\nDíl 5\n\nSTUDIUM USKUTEČŇOVANÉ VE SPOLUPRÁCI SE ZAHRANIČNÍ VYSOKOU\nŠKOLOU",
    "Čl. 31" : "(1) V případě uskutečňování studia v rámci studijního programu uskutečňovaného ve\nspolupráci se zahraniční vysokou školou typu joint/multiple degree dle ustanovení § 47a\nzákona se stanovují níže uvedené výjimky z pravidel stanovených tímto studijním\na zkušebním řádem:\n\na) změna formy studia (čl. 1 odst. 6),\n\nb) členění a harmonogram akademického roku (čl. 2),\n\nc) opětovaný zápis předmětu (čl. 8 odst. 3),\n\nd) opravné termíny zkoušek (čl. 13 odst. 5),\n\ne) kontrola kreditů nutných pro postup do dalšího ročníku (čl. 16),\n\nf) zápis do prvního a dalšího roku studia a následky nesplnění této povinnosti\n(čl. 18),\n\ng) přerušení studia (čl. 19),\n\nh) celkový počet kreditů potřebných k ukončení studia (čl. 23),\n\ni) zkušební komise (čl. 25),\n\nj) hodnocení státní závěrečné zkoušky (čl. 27),\n\nk) celkové hodnocení studia (čl. 28).\n\n(2) Výjimky z článků stanovených v odstavci 1 tohoto článku lze uplatnit v případě, že je\npříslušná úprava obsažena zejména v dohodě se zahraniční vysokou školou, popř.\nv předpisech dané zahraniční vysoké školy či její fakulty.\n\n\n\nVnitřní předpisy Univerzity Hradec Králové\n\n\n25",
    "ČÁST TŘETÍ" : "Ustanovení pro studium v doktorských studijních programech\n\nDíl 1\n\nORGANIZACE A USKUTEČŇOVÁNÍ STUDIA",
    "Čl. 32" : "Studijní programy\n\n(1) Garantem doktorského studijního programu může být pouze akademický pracovník\nUHK, splňující podmínky pro garanta stanovené v § 44 odst. 6 zákona a nařízením vlády\nč. 274/2016 Sb., o standardech pro akreditace ve vysokém školství. Garanta studijního\nprogramu jmenuje po vyjádření příslušné vědecké rady děkan.\n\n(2) Doktorské studijní programy mohou být uskutečňovány i ve spolupráci s dalšími\nvysokými školami a jejich fakultami či jinými právnickými osobami.",
    "Čl. 33" : "Oborová rada\n\n(1) Oborová rada vymezená § 47 odst. 6 zákona má nejméně 7 členů, které jmenuje a odvolává\npo projednání v příslušné vědecké radě fakulty děkan. Děkan rovněž stanoví počet členů\noborové rady a jejich funkční období.\n\n(2) Předsedou oborové rady je garant doktorského studijního programu.\n\n(3) Ve své činnosti se oborová rada řídí jednacím řádem. Jednací řád vydá po projednání\ns oborovou radou děkan.\n\n(4) Způsob vytvoření a následného fungování společné oborové rady stanoví příslušná\ndohoda mezi UHK a zúčastněnými vysokými školami či jinými právnickými osobami\nv případě společně akreditovaného studijního programu.\n\n(5) Oborová rada zejména:\n\na) schvaluje návrhy témat disertačních prací,\n\nb) vyjadřuje se k návrhům na školitele,\n\nc) projednává změny ve struktuře předmětů, které jsou součástí příslušného studijního\nprogramu,\n\nd) vyjadřuje se k individuálním studijním plánům doktorandů a k jejich případným\nzměnám,\n\ne) projednává hodnocení doktorandů předložená školiteli,\n\n\n\nVnitřní předpisy Univerzity Hradec Králové\n\n\n26\n\nf) doporučuje děkanovi ukončení studia doktoranda pro neplnění požadavků\nvyplývajících ze studijního programu,\n\ng) hodnotí působení školitelů a závěry předkládá děkanovi,\n\nh) hodnotí nejméně jednou za akademický rok úroveň uskutečňování studijního\nprogramu a závěry předkládá děkanovi příslušné fakulty, nebo děkanům dalších fakult,\nnebo statutárním zástupcům právnických osob, které se na uskutečňování studijního\nprogramu podílejí,\n\ni) iniciuje návrhy na úpravy studijního programu ve vztahu k podmínkám akreditace,\n\nj) schvaluje obsah a rozsah státní doktorské zkoušky,\n\nk) navrhuje předsedy a členy komisí pro státní doktorské zkoušky a pro obhajoby\ndisertačních prací,\n\nl) projednává výši doktorských stipendií.",
    "Čl. 34" : "Školitel\n\n(1) Školitel je významná osobnost pro personální zabezpečení studijního programu\nz hlediska jeho akreditace a z hlediska jeho uskutečňování ve vztahu k doktorandovi.\n\n(2) Školitele, kterým může být profesor, docent nebo významný odborník v oblasti, která\ntvoří zaměření studijního programu, ustanovuje a odvolává po vyjádření oborové rady\nděkan. Při ustanovení školitele vymezí děkan jeho postavení a práva.\n\n(3) V případě, že školitel není profesorem nebo docentem, může být školitelem pouze\nv případě, že je rovněž schválen příslušnou vědeckou radou.\n\n(4) Témata disertačních prací, která školitel navrhuje ke schválení oborové radě, a disertační\npráce, které školitel vede, jsou v souladu s jeho vlastní vědeckou, výzkumnou nebo\numěleckou činností, přičemž se přihlíží k zaměření pracoviště školitele a pracoviště, do\nněhož je začleněn doktorand (dále jen „školicí pracoviště“).\n\n(5) Téma disertační práce si může doktorand v souladu s § 62 odst. 1 písm. f) zákona\nnavrhnout i sám. Tento návrh musí schválit oborová rada.\n\n(6) K vedení dílčích úseků disertační práce může děkan po vyjádření oborové rady ustanovit\nkonzultanta disertační práce.",
    "Čl. 35" : "Individuální studijní plán\n\n(1)  Individuální studijní plán, podle něhož studium ve studijním programu probíhá, stanoví\ndoktorandovi zejména:\n\n\n\nVnitřní předpisy Univerzity Hradec Králové\n\n\n27\n\na) téma disertační práce, přičemž lze toto téma v průběhu studia upřesnit,\n\nb) předměty, které je doktorand povinen absolvovat,\n\nc) činnosti související s tvůrčí činností, zejména studium a pobyty na jiných pracovištích,\núčast na konferencích, seminářích, letních školách,\n\nd) jeho pedagogické působení,\n\ne) rámcové časové rozvržení studia.\n\n(2) Formu zpracování individuálního studijního plánu stanoví oborová rada.\n\n(3) Individuální studijní plán a případné úpravy v něm zpracovává s doktorandem školitel,\nkterý jej předkládá oborové radě k vyjádření. Individuální studijní plán a jeho změny\nschvaluje děkan.",
    "Čl. 36" : "Studijní předměty doktorského studijního programu\n\n(1) Předměty doktorského studijního programu jsou stanoveny tak, aby doktorand ve\nspolupráci s příslušným akademickým pracovníkem získal dostatečnou základnu\nodpovídající současnému stavu poznání v oblasti, do níž patří zaměření studijního\nprogramu.\n\n(2) Předměty vedou a zkoušejí profesoři, docenti nebo další významní odborníci\nv příslušných oblastech.\n\n(3) Předměty jsou zakončeny zápočtem nebo zkouškou. Zkouška je ústní a zpravidla vychází\nz tematické práce předložené doktorandem. V případě zkoušky konané před zkušební\nkomisí, schvaluje příslušnou komisi, která je minimálně tříčlenná, oborová rada.\nZkušební komise je však povinná v případě konání druhého opravného termínu.\n\n(4) O předmětech se vede dokumentace, která obsahuje zejména:\n\na) název předmětu,\n\nb) rozsah předmětu,\n\nc) jména vyučujících předmětu,\n\nd) obsahovou anotaci předmětu,\n\ne) literaturu, na níž je předmět vystavěn, a literaturu doporučenou doktorandům.\n\nDokumentace předmětu je zveřejněna prostřednictvím informačního systému.\n\n(5) Výuka předmětu je založena v závislosti na počtu doktorandů, kteří tento předmět\nstudují, buď na přednáškách organizovaných pro skupinu doktorandů, jejíž minimální\npočet stanoví děkan, na seminářích nebo na řízeném samostatném studiu s konzultacemi.\n\n\n\n\n\nVnitřní předpisy Univerzity Hradec Králové\n\n\n28",
    "Čl. 37" : "Zkouška ze studijního předmětu doktorského studijního programu\n\n(1) Termín zkoušky z předmětů doktorského studijního programu stanoví zkoušející nebo\npředseda zkušební komise po dohodě s doktorandem.\n\n(2) Zkouška je veřejná.\n\n(3) Zkouška je klasifikována slovně, a to tak, že student u zkoušky „prospěl“, nebo\n„neprospěl“.\n\n(4) Doktorand, který neprospěl, má právo konat první a případně druhou opravnou zkoušku.\nDruhá opravná zkouška se koná před zkušební komisí. Zkušební komisi jmenuje\npředseda příslušné oborové rady.  Předsedou zkušební komise je zpravidla člen oborové\nrady, jejími členy jsou vždy školitel a vyučující daného předmětu. Termín této zkoušky\nstanoví předseda oborové rady. O výsledku zkoušky rozhoduje zkušební komise na\nneveřejném zasedání. Návrh klasifikace je přijat, vysloví-li se pro něj většina přítomných\nčlenů zkušební komise. O zkoušce konané před zkušební komisí je veden zápis.\n\n(5) Výsledek zkoušky se zapisuje do dokumentace o studiu podle čl. 58. V dokladu o vykonání\nzkoušky se uvádí výsledek zkoušky, datum konání zkoušky a podpis zkoušejícího,\nv případě konání zkoušky před zkušební komisí podpis předsedy.\n\n(6) Nevykoná-li doktorand zkoušku ze studijního předmětu, který je povinen absolvovat, je\nmu studium ukončeno podle § 56 odst. 1 písm. b) zákona. Dnem ukončení studia je den\nnabytí právní moci příslušného rozhodnutí. Na postup při rozhodování v této věci se\nvztahuje § 68 zákona.\n\n(7) Pokud se doktorand bez zdůvodněné omluvy ke zkoušce nedostaví, hodnotí se jako\n„neprospěl“. Omluva se podává písemně zkoušejícímu nebo předsedovi zkušební komise\nnejpozději do pěti dnů po termínu zkoušky.\n\n(8) Jsou-li dány důvody zvláštního zřetele hodné, zejm. pobývá-li doktorand dlouhodobě\nv zahraničí za účelem studia nebo jsou-li na jeho straně dány závažné zdravotní nebo\nsociální důvody, může na zdůvodněnou žádost doktoranda nebo z podnětu školitele\nrozhodnout předseda příslušné oborové rady nebo předseda zkušební komise v případě\nzkoušky konané před zkušební komisí, o konání zkoušky nebo její části za využití\nnástrojů distančního způsobu komunikace. Předseda příslušné oborové rady nebo\npředseda zkušební komise v případě zkoušky konané před zkušební komisí může\nsoučasně rozhodnout o tom, že zkouška nebo její část bude neveřejná. V takovém případě\nse ze zkoušky nebo její části pořídí audiovizuální záznam. Podrobnosti pořízení a\nuchování audiovizuálního záznamu stanoví řídicí akt rektora.\n\n\n\n\n\n\n\nVnitřní předpisy Univerzity Hradec Králové\n\n\n29",
    "Čl. 38" : "Hodnocení a kontrola plnění individuálního studijního plánu\n\n(1) Doktorand zpravidla jednou za akademický rok referuje na školícím pracovišti o svém\nstudiu, o výsledcích řešení tvůrčích úkolů a o přípravě disertační práce.\n\n(2) Doktorand každoročně vypracuje v termínu stanoveném předsedou oborové rady\npísemnou zprávu o výsledcích své činnosti, která je jedním z podkladů pro jeho\nhodnocení školitelem.\n\n(3) Školitel pravidelně jedenkrát za akademický rok hodnotí plnění studijních povinností\ndoktoranda a hodnocení předkládá příslušné oborové radě.\n\n(4) Při nevyhovujícím hodnocení doktoranda navrhne školitel po vyjádření vedoucího\nzaměstnance školícího pracoviště příslušné oborové radě projednání návrhu na ukončení\nstudia doktoranda podle § 56 odst. 1 písm. b) zákona. Tento postup může iniciovat též\nvedoucí školícího pracoviště nebo oborová rada. Na postup při rozhodování v této věci se\nvztahuje § 68 zákona, přičemž dnem ukončení studia je den nabytí právní moci\npříslušného rozhodnutí.\n\n(5) V souvislosti s péčí o dítě má doktorand právo na prodloužení lhůt pro plnění studijních\npovinností, jakož i pro splnění podmínek pro postup do dalšího akademického roku,\nnebo studijního bloku vyplývajícího z tohoto studijního a zkušebního řádu a na něj\nnavazujících řídicích aktů fakult o dobu jeho čerpání mateřské dovolené3)\n\n, nebo o dobu,\npo kterou by jinak jeho čerpání mateřské dovolené trvalo, a to za podmínky, že v této době\nstudium nepřeruší. O prodloužení takovýchto lhůt doktorand písemně požádá děkana\na předmětné skutečnosti řádně doloží.",
    "Čl. 39" : "Přerušení studia v doktorském studijním programu\n\n(1) Na základě písemné žádosti doktoranda doporučené jeho školitelem může děkan studium\npřerušit.\n\n(2) Doktorand má na základě řádně doložené písemné žádosti děkanovi právo na přerušení\nstudia vždy v souvislosti s těhotenstvím, porodem či rodičovstvím, a to po celou uznanou\n\ndobu rodičovství.4)\n\n(3) Pominou-li důvody přerušení studia, může děkan na žádost doktoranda přerušení studia\nukončit i před uplynutím povolené doby jeho přerušení.\n\n\n\n3) § 195, 197 a 198 zákona č. 262/2006 Sb., zákoník práce, ve znění pozdějších předpisů.\n\n4) Uznanou dobou rodičovství je myšlena taková doba, po kterou trvá nebo by trvala mateřská či rodičovská\n\ndovolená studenta podle § 195 až 198 zákona č. 262/2006 Sb., zákoník práce, ve znění pozdějších předpisů.\n\n\n\nVnitřní předpisy Univerzity Hradec Králové\n\n\n30\n\n(4) Studium lze přerušit i opakovaně. Celková doba přerušení studia činí nejvýše dva roky\n(což je 24 měsíců). Zejména z vážných zdravotních a osobních důvodů může děkan\nrozhodnout o přerušení studia na delší dobu, v takovém případě nesmí celková doba\npřerušení přesáhnout 4 roky. Do nejdelší doby přerušení se nezapočítává doba přerušení\nz důvodu uvedeného v odstavci 2.\n\n(5) V době přerušení studia není osoba studentem. Osoba, které bylo studium přerušeno, je\npovinna se do 10 kalendářních dnů od skončení přerušení studia opětovně zapsat do\nstudia.\n\n(6) Pokud osoba poruší povinnost stanovenou v odstavci 5 a nezapíše se do studia ve\nstanovené lhůtě, nárok na opětovný zápis do studia ztrácí a studium je jí ukončeno\ndle ustanovení § 56 odst. 1 písm. b) zákona. Dnem ukončení studia je den nabytí právní\nmoci příslušného rozhodnutí.",
    "Čl. 40" : "Zanechání a ukončení studia v doktorském studijním programu\n\n(1) Rozhodne-li se doktorand studia zanechat, oznámí své rozhodnutí písemně děkanovi.\nStudium je mu ukončeno ke dni, kdy bylo děkanovi doručeno doktorandovo písemné\nprohlášení o zanechání studia. Pokud doktorand v rámci studia přijal závazky vyplývající\nz řešení projektů, hlavní nebo doplňkové činnosti UHK definované smluvním vztahem, je\npovinen tento smluvní vztah řádně ukončit.\n\n(2) Děkan rozhodne o nesplnění požadavků podle § 56 odst. 1 písm. b) zákona na návrh\noborové rady v souladu s čl. 33 odst. 5 písm. f) a čl. 38 odst. 4. Dnem ukončení studia je\nden nabytí právní moci příslušného rozhodnutí. Na postup při rozhodování v této věci se\nvztahuje § 68 zákona. Ustanovení článku 39 odst. 6 není tímto dotčeno.",
    "Čl. 41" : "Uznání částí studia v doktorském studijním programu\n\n(1) Doktorandovi, který absolvoval studium v doktorském studijním programu nebo jeho část\nnebo studuje v jiném doktorském studijním programu uskutečňovaném na vysoké škole\nv České republice nebo v zahraničí, lze na jeho písemnou žádost uznat absolvované části\nstudia nebo jednotlivé zkoušky. Při rozhodování se bere zřetel na zaměření\nabsolvovaného studia nebo jeho části, na prospěch při studiu, na výsledky vlastní tvůrčí\nčinnosti a dobu, která uplynula od ukončení dosavadního studia.\n\n(2) O uznávání částí studia rozhoduje na návrh školitele a po vyjádření oborové rady děkan.\n\n\n\n\n\nVnitřní předpisy Univerzity Hradec Králové\n\n\n31\n\nDíl 2\n\nSTÁTNÍ DOKTORSKÁ ZKOUŠKA",
    "Čl. 42" : "(1) Při státní doktorské zkoušce má doktorand prokázat zvládnutí teorií a získání\npožadovaných znalostí z oblasti studia, včetně metodologických východisek vědecké\npráce. Její obsah vychází zejména z tématu doktorského studijního programu\na individuálního studijního plánu doktoranda.\n\n(2) Součástí státní doktorské zkoušky je diskuse, která souvisí s tématem disertační práce.\nTato diskuse zpravidla vychází z pojednání předloženého doktorandem, pokud oborová\nrada pro příslušný doktorský studijní program vypracování tohoto pojednání požaduje.\nToto pojednání obsahuje zejména kriticky zhodnocený stav poznání v oblasti tématu\ndisertační práce, vymezení předpokládaných cílů disertační práce a charakteristiky\nzvolených metod řešení. Rozsah pojednání určí oborová rada.\n\n(3) Státní doktorskou zkoušku může doktorand opakovat jen jednou, a to nejdříve po šesti\nměsících od data konání neúspěšné zkoušky.\n\n(4) O průběhu státní doktorské zkoušky je veden protokol. Jeho formu stanoví příslušný\nřídicí akt děkana.\n\n(5) Jsou-li dány důvody zvláštního zřetele hodné, zejm. pobývá-li doktorand dlouhodobě\nv zahraničí za účelem studia nebo jsou-li na jeho straně dány závažné zdravotní nebo\nsociální důvody, může na zdůvodněnou žádost doktoranda nebo z podnětu školitele\nrozhodnout předseda zkušební komise pro státní doktorské zkoušky o konání státní\ndoktorské zkoušky za využití nástrojů distančního způsobu komunikace. V takovém\npřípadě se ze státní doktorské zkoušky pořídí audiovizuální záznam. Podrobnosti\npořízení a uchování audiovizuálního záznamu stanoví řídicí akt rektora.",
    "Čl. 43" : "Přihlašování ke státní doktorské zkoušce\n\n(1) Ke státní doktorské zkoušce se doktorand může přihlásit po vykonání zkoušek ze všech\npředmětů předepsaných jeho individuálním studijním plánem.\n\n(2) Spolu s přihláškou ke státní doktorské zkoušce předloží doktorand přehled odborných\naktivit vykonaných během svého studia v doktorském studijním programu a případně\npojednání podle čl. 42 odst. 2, včetně přehledu publikovaných prací nebo vytvořených\ninženýrských nebo uměleckých děl.\n\n\n\n\n\n\n\nVnitřní předpisy Univerzity Hradec Králové\n\n\n32",
    "Čl. 44" : "Zkušební komise pro státní doktorské zkoušky\n\n(1) Státní doktorská zkouška je veřejná a koná se před zkušební komisí pro státní doktorské\nzkoušky. Zkušební komise pro státní doktorské zkoušky je stálá nebo je jmenována „ad\nhoc“. Předsedu a členy zkušební komise pro státní doktorské zkoušky jmenuje na návrh\noborové rady děkan v souladu s § 53 odst. 2 a 3 zákona. Alespoň jeden člen zkušební\nkomise musí být externista. Školitel doktoranda se zúčastňuje jednání zkušební komise\npro státní doktorské zkoušky s hlasem poradním, není-li členem komise.\n\n(2) Zkušební komise pro státní doktorské zkoušky je nejméně pětičlenná.\n\n(3) Jednání zkušební komise pro státní doktorské zkoušky řídí její předseda. Jednací řád\nzkušebních komisí pro státní doktorské zkoušky vydává děkan.\n\n(4) Předseda zkušební komise pro státní doktorské zkoušky pověří jednoho z jejích členů,\naby připravil a přednesl jako podklad pro jednání zkušební komise stanovisko\nk pojednání, které předložil doktorand, pokud bylo jeho vypracování požadováno.\n\n(5) Zkušební komise pro státní doktorské zkoušky je usnášeníschopná, jsou-li přítomny\nalespoň tři pětiny jejích členů, nejméně však pět členů. Platí, že člen zkušební komise pro\nstátní doktorské zkoušky je přítomen konání státní doktorské zkoušky i tehdy, účastní-li\nse z důvodů zvláštního zřetele hodných konání státní doktorské zkoušky za použití\nprostředků komunikace na dálku, souhlasí-li s touto formou účasti předseda zkušební\nkomise.",
    "Čl. 45" : "Hodnocení státní doktorské zkoušky\n\n(1) Státní doktorská zkouška je klasifikována slovně a to tak, že student u zkoušky „prospěl“,\nnebo „neprospěl“.\n\n(2) Na neveřejném zasedání zhodnotí zkušební komise pro státní doktorské zkoušky průběh\nstátní doktorské zkoušky a rozhodne hlasováním o její klasifikaci.\n\n(3) Návrh na slovní hodnocení „prospěl“ je přijat, vysloví-li se pro něj většina přítomných\nčlenů zkušební komise pro státní doktorské zkoušky.\n\n(4) Pokud je doktorand při státní doktorské zkoušce slovně hodnocen „neprospěl“, uvede\nse do protokolu odůvodnění, které je sděleno doktorandovi.\n\n(5) Pokud se doktorand bez zdůvodněné omluvy ke státní doktorské zkoušce nedostaví,\npozbývá termínu a posuzuje se, jako by u zkoušky neprospěl. Doktorand se musí omluvit\npísemně nejpozději do pěti dnů po termínu konání zkoušky. O uznání omluvy rozhoduje\nděkan.\n\n(6) Nevykoná-li doktorand státní doktorskou zkoušku ani v opravném termínu, je mu\nstudium ukončeno podle § 56 odst. 1 písm. b) zákona. Dnem ukončení studia je den\n\n\n\nVnitřní předpisy Univerzity Hradec Králové\n\n\n33\n\nnabytí právní moci příslušného rozhodnutí. Na postup při rozhodování v této věci se\nvztahuje § 68 zákona.\n\nDÍL 3\n\nDISERTAČNÍ PRÁCE A JEJÍ OBHAJOBA",
    "Čl. 46" : "Disertační práce\n\n(1) Disertační práce je původní samostatná práce, zpracovaná podle odstavce 2, obsahující\nvýsledky řešení vědeckého úkolu doktorandem.\n\n(2) Disertační práce musí obsahovat zejména tyto části:\n\na) přehled o současném stavu problematiky, která je předmětem disertační práce,\n\nb) cíl disertační práce,\n\nc) výsledky disertační práce s uvedením nových poznatků, ke kterým doktorand dospěl,\njejich analýzu a jejich význam pro realizaci v praxi nebo pro další rozvoj vědního oboru,\n\nd) seznam použité literatury a pramenů,\n\ne) seznam vlastních prací doktoranda vztahujících se k tématu disertační práce.\n\nSoučástí disertační práce může být rovněž dokumentace inženýrských nebo uměleckých\nděl vypracovaných doktorandem. Součástí disertační práce je vždy souhrn (resumé)\nv českém a anglickém a případně dalším jazyce, každý zpravidla v rozsahu jedné strany.\n\n(3) Disertační práce se předkládá zpravidla v jazyce českém nebo anglickém.\n\n(4) Formální úpravu disertační práce stanoví řídicí akt děkana.",
    "Čl. 47" : "Řízení o obhajobě disertační práce\n\n(1) Obhajobu disertační práce může doktorand vykonat až po vykonání státní doktorské\nzkoušky.\n\n(2) Spolu s přihláškou k obhajobě disertační práce doktorand předkládá:\n\na) disertační práci v počtu výtisků stanoveném výnosem rektora,\n\nb) teze disertační práce v počtu výtisků stanoveném příslušným řídicím aktem děkana\na vypracované podle čl. 48 odst. 1,\n\nc) přehled odborných aktivit vykonaných během jeho studia v doktorském studijním\nprogramu včetně seznamu publikovaných prací a prací k publikaci přijatých, spolu\ns doklady o jejich přijetí k uveřejnění, nebo seznamu vytvořených inženýrských nebo\n\n\n\nVnitřní předpisy Univerzity Hradec Králové\n\n\n34\n\numěleckých děl a ohlasy těchto prací a děl,\n\nd) stanovisko školitele doktoranda k disertační práci.\n\n(3) Způsob podávání přihlášek k obhajobě disertační práce stanoví příslušný řídicí akt\nděkana.\n\n(4) Řízení o obhajobě disertační práce je zahájeno doručením přihlášky.\n\n(5) Pokud přihláška k obhajobě disertační práce splňuje náležitosti podle odstavce 2, je\npostoupena oborové radě k dalšímu řízení.\n\n(6) Nesplňuje-li přihláška k obhajobě disertační práce náležitosti podle odstavce 2, děkan\nřízení přeruší a vyzve doktoranda, aby ve stanovené lhůtě nedostatky odstranil; jinak\nřízení zastaví.",
    "Čl. 48" : "Teze disertační práce\n\n(1) Teze disertační práce obsahují ve stručné formě základní myšlenky, metody, výsledky\na závěry disertační práce ve struktuře stejné jako u disertační práce. Teze mají rozsah\npřibližně 25 normovaných tiskových stran a jsou předloženy ve formátu A5. Jejich\nsoučástí je přehled publikační činnosti doktoranda, která se vztahuje k tématu jeho\ndisertační práce, a přehled jeho vystoupení na konferencích k tématu jeho disertační\npráce.\n\n(2) Teze disertační práce, které doktorand předkládá spolu s přihláškou k obhajobě disertační\npráce, obdrží všichni členové komise pro obhajobu disertační práce a oponenti.\n\n(3) Po úspěšné obhajobě disertační práce jsou teze disertační práce se zapracovanými\npřipomínkami formulovanými v závěrech komise pro obhajobu disertační práce\npublikovány způsobem stanoveným v příslušném řídicím aktu děkana.",
    "Čl. 49" : "Komise pro obhajobu disertační práce\n\n(1) Obhajoba disertační práce se koná před komisí pro obhajobu disertační práce, která\nje stálá, nebo je jmenována „ad hoc“. Předsedu a členy komise jmenuje na návrh oborové\nrady děkan.\n\n(2) Komise pro obhajobu disertační práce je nejméně pětičlenná. Alespoň dva členové komise\njsou externisté. Školitel doktoranda se zúčastňuje jednání komise s hlasem poradním,\nnení-li členem komise.\n\n(3) Jednání komise pro obhajobu disertační práce svolává a řídí její předseda.\n\n(4) Komise pro obhajobu disertační práce je usnášeníschopná, jsou-li přítomny alespoň\ntři pětiny jejích členů, nejméně však pět členů. Pro přijetí návrhu je nutná většina hlasů\n\n\n\nVnitřní předpisy Univerzity Hradec Králové\n\n\n35\n\nvšech přítomných členů komise. Platí, že člen komise pro obhajobu disertační práce je\npřítomen konání obhajoby disertační práce i tehdy, účastní-li se z důvodů zvláštního\nzřetele hodných konání obhajoby disertační práce za použití prostředků komunikace na\ndálku, souhlasí – li s touto formou účasti předseda komise pro obhajobu disertační práce.",
    "Čl. 50" : "Oponenti disertační práce a jejich posudky\n\n(1) Komise pro obhajobu disertační práce jmenuje nejméně dva oponenty disertační práce,\nz nichž alespoň jeden musí být profesor nebo docent z daného nebo příbuzného oboru\na nejvýše jeden může být z fakulty nebo instituce, kde práce vznikla. Oponentem nemůže\nbýt jmenován školitel nebo konzultant disertační práce doktoranda.\n\n(2) Oponent vypracuje na disertační práci písemný posudek.\n\n(3) Oponent se v posudku vyjádří zejména:\n\na) zda disertační práce splnila stanovený cíl,\n\nb) k postupu řešení problému a k výsledkům disertační práce s uvedením konkrétního\npřínosu doktoranda,\n\nc) k významu disertační práce pro praxi nebo rozvoj vědního oboru,\n\nd) vyjádření k formální úpravě disertační práce a její jazykové úrovni.\n\n(4) Pokud oponent nevypracuje posudek nejpozději do 60 dnů ode dne jmenování, může\nkomise pro obhajobu disertační práce jmenovat jiného oponenta.\n\n(5) Nevyhovuje-li posudek podmínkám podle odstavce 3, vyzve komise pro obhajobu\ndisertační práce oponenta, aby posudek doplnil nebo přepracoval. Pokud tak ve stanovené\nlhůtě neučiní, komise jmenuje jiného oponenta.\n\n(6) Oponentní posudky musí být zaslány všem členům komise pro obhajobu disertační práce\na doktorandovi nejpozději 15 dnů před konáním obhajoby.",
    "Čl. 51" : "Přerušení řízení o obhajobě disertační práce\n\nV případě, že některý z oponentů nedoporučí disertační práci k obhajobě, může\ndoktorand požádat o přerušení řízení o obhajobě disertační práce, aby mohl svou práci\ndoplnit nebo přepracovat. O této žádosti rozhoduje na základě doporučení komise pro\nobhajobu disertační práce a příslušné oborové rady děkan.\n\n\n\n\n\n\n\n\n\nVnitřní předpisy Univerzity Hradec Králové\n\n\n36\n\nObhajoba disertační práce",
    "Čl. 52" : "(1) Obhajoba disertační práce je vědeckou rozpravou mezi doktorandem a oponenty, členy\nkomise pro obhajobu disertační práce a ostatními účastníky obhajoby.\n\n(2) Obhajoba disertační práce je veřejná. Datum a místo konání musí být oznámeno na\núředních deskách všech fakult uskutečňujících doktorský studijní program alespoň dva\ntýdny předem.\n\n(3) Obhajoba disertační práce se koná zpravidla do šesti měsíců od zahájení řízení. Doba\npřerušení řízení se do této doby nepočítá.\n\n(4) Obhajoba disertační práce je slovně hodnocena tak, že student u obhajoby „prospěl“,\nnebo u obhajoby „neprospěl“.\n\n(5) Pokud disertační práce nebyla obhájena, lze novou obhajobu konat nejdříve za jeden rok.\nNení-li disertační práce obhájena ani napodruhé, studium doktoranda se ukončí podle\n§ 56 odst. 1 písm. b) zákona. Dnem ukončení studia je den nabytí právní moci příslušného\nrozhodnutí. Na postup při rozhodování v této věci se vztahuje § 68 zákona.\n\n(6) Disertační práci je nutné obhájit nejpozději do sedmi let ode dne zápisu do studia. Doba,\npo kterou bylo studium přerušeno, se do této lhůty nezapočítává. Pokud ji v této lhůtě\ndoktorand neobhájí, jeho studium se ukončí podle § 56 odst. 1 písm. b) zákona. Dnem\nukončení studia je den nabytí právní moci příslušného rozhodnutí. Na postup při\nrozhodování v této věci se vztahuje § 68 zákona. Na základě žádosti doktoranda\n(doporučené školitelem a příslušnou oborovou radou) může děkan tuto lhůtu\nv odůvodněných případech výjimečně prodloužit. O ne/prodloužení této lhůty vydává\nděkan rozhodnutí.\n\n(7) Pečuje-li doktorand o dítě a nepřerušil z tohoto důvodu studium, může písemně požádat\nděkana o prodloužení lhůty podle odstavce 6 o dobu jeho čerpání mateřské dovolené nebo\no dobu, po kterou by jinak jeho čerpání mateřské dovolené trvalo. Děkan takové žádosti\nvyhoví.\n\n(8) Jsou-li dány důvody zvláštního zřetele hodné, zejm. pobývá-li doktorand dlouhodobě\nv zahraničí za účelem studia nebo jsou-li na jeho straně dány závažné zdravotní nebo\nsociální důvody, může předseda zkušební komise pro obhajobu disertační práce\nrozhodnout o konání obhajoby disertační práce za využití nástrojů distančního způsobu\nkomunikace. V takovém případě se z konání obhajoby disertační práce pořídí\naudiovizuální záznam. Podrobnosti pořízení a uchování audiovizuálního záznamu\nstanoví řídicí akt rektora.\n\n\n\n\n\n\n\nVnitřní předpisy Univerzity Hradec Králové\n\n\n37",
    "Čl. 53" : "(1) Komise pro obhajobu disertační práce dbá o to, aby se obhajoba konala zpravidla\ndo 30 dnů po doručení posudků od všech oponentů, popřípadě po jejich doplnění nebo\npřepracování (čl. 50 odst. 5). O překročení lhůty je nutno vyrozumět děkana, který ji\nmůže přiměřeně k důvodům prodloužit.\n\n(2) Obhajoba disertační práce probíhá za osobní účasti oponentů. Jestliže se výjimečně\nněkterý z nich nemůže obhajoby zúčastnit, může se obhajoba konat za podmínky, že\nnepřítomný oponent podal kladný posudek. V tomto případě se posudek nepřítomného\noponenta čte. Platí, že oponent je osobně přítomen konání obhajoby disertační práce i\ntehdy, účastní-li se z důvodů zvláštního zřetele hodných konání obhajoby disertační práce\nza použití prostředků komunikace na dálku, souhlasí-li s touto formou účasti předseda\nkomise pro obhajobu disertační práce.\n\n(3) Obhajobu řídí předseda komise pro obhajobu disertační práce, výjimečně z jeho pověření\njiný člen komise.\n\n(4) Při obhajobě disertační práce se postupuje zpravidla takto:\n\na) předsedající zahájí obhajobu, představí doktoranda, sdělí téma disertační práce\na seznámí komisi pro obhajobu disertační práce s přehledem jeho publikovaných\nvědeckých prací, nebo jím vytvořených inženýrských nebo uměleckých děl,\n\nb) doktorand vyloží podstatný obsah a hlavní výsledky své disertační práce,\n\nc) školitel seznámí komisi pro obhajobu disertační práce se svým stanoviskem k práci\ndoktoranda a k obhajované disertační práci,\n\nd) oponenti přednesou podstatný obsah svých posudků,\n\ne) doktorand zaujme stanovisko k posudkům oponentů, zejména k námitkám,\npřipomínkám a dotazům,\n\nf) předsedající zahájí diskusi, které se mohou zúčastnit všichni přítomní a která může\nobsáhnout celý obor.\n\n(5) Obhajoba disertační práce netrvá déle než tři hodiny.\n\n(6) Na neveřejném zasedání zhodnotí komise pro obhajobu disertační práce za účasti\noponentů a školitele obhajobu disertační práce a v tajném hlasování rozhoduje, zda\nstudent disertační práci obhájil či neobhájil. Nevyjádří-li člen souhlas, platí, že s návrhem\nnesouhlasí. K úspěšné obhajobě disertační práce je zapotřebí většiny kladných hlasů\npřítomných členů komise. Po rozhodnutí ve věci se komise usnáší většinou hlasů na\nodůvodnění tohoto rozhodnutí. S rozhodnutím a jeho odůvodněním je doktorand\nseznámen.\n\n(7) O obhajobě disertační práce je veden protokol, jehož přílohou jsou posudky oponentů.\nZávěry komise pro obhajobu disertační práce obsahují rovněž stanovisko k tezím\ndisertační práce a případné požadavky na úpravy pro publikaci výsledků disertační práce.\n\n\n\nVnitřní předpisy Univerzity Hradec Králové\n\n\n38\n\n(8) O obhajobě disertační práce informuje předseda komise pro obhajobu disertační práce\npříslušnou oborovou radu a děkana.\n\nDÍL 4\n\nŘÁDNÉ UKONČENÍ STUDIA V DOKTORSKÉM STUDIJNÍM PROGRAMU",
    "Čl. 54" : "(1) Dnem řádného ukončení studia v doktorském studijním programu je den, kdy byla\nobhájena disertační práce.\n\n(2) Student, který ukončil studium, je povinen neprodleně vyrovnat všechny své závazky\na pohledávky vůči UHK a fakultě.",
    "Čl. 55" : "U doktorského studijního programu, který uskutečňuje více fakult, uzavřou tyto fakulty\nohledně takového studia dohodu.",
    "Čl. 56" : "Uskutečňování doktorského studijního programu UHK\n\nUskutečňuje-li doktorský studijní program UHK, vztahuje se na jeho průběh a ukončení\npřiměřeně ustanovení čl. 33 až 54, přičemž rozhodovací pravomoc má místo děkana\nrektor, popř. děkan fakulty, která byla uskutečňováním studijního programu pověřena\nrektorem. V záležitostech, ve kterých rozhoduje vědecká rada fakulty, rozhoduje vědecká\nrada UHK.\n\nDÍL 5\n\nSPOLUPRÁCE SE ZAHRANIČNÍ VYSOKOU ŠKOLOU PŘI USKUTEČŇOVÁNÍ\nDOKTORSKÉHO STUDIJNÍHO PROGRAMU UHK",
    "Čl. 57" : "(1) Studium uskutečňované ve spolupráci se zahraniční vysokou školou může být realizováno\nformou studia v doktorském programu s dvojím vedením, a to na základě dohody\nuzavřené mezi UHK a zahraniční vysokou školou.\n\n\n\nVnitřní předpisy Univerzity Hradec Králové\n\n\n39\n\n(2) V případě uskutečňování studia dle odstavce 1 tohoto článku se stanovuje možnost\nuplatnit výjimku z níže uvedených pravidel stanovených tímto studijním a zkušebním\nřádem:\n\na) hodnocení a kontrola plnění individuálního studijního plánu (čl. 38),\n\nb) zkušební komise pro státní doktorské zkoušky (čl. 44),\n\nc) hodnocení státní doktorské zkoušky (čl. 45),\n\nd) komise pro obhajobu disertační práce (čl. 49),\n\ne) oponenti a jejich posudky (čl. 50).\n\n(3) Výjimky z článků stanovených v odstavci 2 tohoto článku lze uplatnit v případě,\nže je příslušná úprava obsažena zejména v dohodě se zahraniční vysokou školou,\npopř. v předpisech dané zahraniční vysoké školy či její fakulty.",
    "ČÁST ČTVRTÁ" : "Společná ustanovení",
    "Čl. 58" : "Dokumentace o studiu\n\n(1) Dokumentace o studiu slouží k zápisu, uchovávání a zpracování údajů souvisejících\nse studiem jednotlivých studentů a doktorandů.\n\n(2) Udělení zápočtu a klasifikovaného zápočtu a klasifikace zkoušek, popřípadě další důležité\nskutečnosti související s plněním studijních povinností jednotlivých studentů\na doktorandů eviduje studijní oddělení příslušné fakulty v informačním systému.\n\n(3) Za zaznamenání udělení zápočtů a klasifikovaných zápočtů a klasifikace zkoušek\ndo informačního systému odpovídají příslušní vyučující, vedoucí kateder nebo ředitelé\nústavů.\n\n(4) Způsob a termíny zaznamenání udělení zápočtů a klasifikovaných zápočtů a klasifikace\nzkoušek do informačního systému se řídí harmonogramem akademického roku.",
    "Čl. 59" : "Zveřejňování a ukládání závěrečných prací\n\n(1) Bakalářské, diplomové, disertační nebo rigorózní práce (dále jen „závěrečné práce“),\nu kterých proběhla obhajoba, jsou v souladu se Spisovým a skartačním řádem UHK\nukládány v Archívu UHK.\n\n(2) Závěrečné práce, u kterých proběhla obhajoba, jsou nevýdělečně zveřejněny, včetně\nposudků oponentů a záznamu o průběhu a výsledku obhajoby. Tímto zveřejněním se\n\n\n\nVnitřní předpisy Univerzity Hradec Králové\n\n\n40\n\nrozumí zveřejnění v síti internet, a to zejména prostřednictvím katalogu závěrečných\nprací v rámci portálu UHK.\n\n(3) Závěrečné práce musí být nejméně pět pracovních dnů před konáním obhajoby\nzveřejněny. Zveřejněním se pro účely tohoto ustanovení rozumí zpřístupnění prací\nv tištěné nebo elektronické podobě k nahlížení veřejnosti podle § 47b zákona. Z práce lze\npořizovat na své náklady výpisy, opisy nebo kopie.\n\n(4) V případě závěrečných prací, kterých se týká odklad zveřejnění podle § 47b odst. 4\nzákona, je fakulta povinna bez odkladu zaslat jeden výtisk obhájené závěrečné práce\nk uchování Ministerstvu školství, mládeže a tělovýchovy. Zveřejnění takovéto závěrečné\npráce nastane po uplynutí odkladu.",
    "Čl. 60" : "Působnost akademických senátů fakult\n\nZměny tohoto studijního a zkušebního řádu se předběžně projednávají v akademických\nsenátech fakult.",
    "Čl. 60a" : "Rozhodování ve věcech organizace studia\n\n(1) Věci, ve kterých děkan rozhoduje podle tohoto studijního a zkušebního řádu a ve kterých\nnerozhoduje podle § 68 zákona, jsou rozhodováním ve věcech organizace studia.\n\n(2) Příslušnost k rozhodování o podání studentů ve věcech organizace studia a k jejich\npřípadnému přezkumu může stanovit řídicí akt děkana, a to i odchylným způsobem od\ntohoto studijního a zkušebního řádu.\n\n(3) Je-li stanovena řídicím aktem děkana možnost přezkumu rozhodnutí o podání studenta,\nmůže student prostřednictvím toho, kdo o podání rozhodoval, požádat o přezkoumání\nrozhodnutí o svém podání ve lhůtě 15 dnů ode dne, kdy mu bylo rozhodnutí doručeno.\n\n(4) Nápravu může zjednat i ten, kdo o podání rozhodoval, pokud tím studentovi plně vyhoví.\n\n(5) Neshledá-li ten, kdo podání vyřizoval, podmínky pro postup podle odstavce 4, postoupí\nvěc se svým stanoviskem tomu, komu přísluší přezkoumání rozhodnutí o podání\nstudenta. Jestliže je rozhodnutí o podání studenta shledáno nesprávným, uloží ten, kdo\njej přezkoumává, tomu, kdo jej vyřizoval, zjednání nápravy, případně sám ve věci\nrozhodne, a studenta o tom vyrozumí. Jestliže je rozhodnutí o podání studenta shledáno\nsprávným, je o tom student vyrozuměn.\n\n(6) Podání studentů ve věcech organizace studia lze přijímat a rozhodnutí, která o nich\nrozhodují, lze doručovat, prostřednictvím elektronického informačního systému.\n\n\n\n\n\nVnitřní předpisy Univerzity Hradec Králové\n\n\n41",
    "Čl. 61" : "Způsob doručování\n\n(1) Doručování písemností studentům a uchazečům o studium uskutečňuje UHK v souladu\ns § 69a zákona.\n\n(2) Je-li rozhodnutím vydaným podle § 50 zákona vyhověno žádosti uchazeče o přijetí\nke studiu, může mu být doručeno prostřednictvím elektronického informačního systému\nUHK, pokud uchazeč s tímto způsobem doručení předem na přihlášce souhlasil.\n\n(3) Rozhodnutí ve věcech uvedených v § 68 odst. 1 písm. a), b) a d) zákona, kterým\nse vyhovuje žádosti studenta a rozhodnutí ve věcech uvedených v § 68 odst. 1 písm. e)\nzákona, se doručuje prostřednictvím elektronického informačního systému UHK.\n\n(4) V rámci elektronického informačního systému UHK jsou studentům při zápisu přiděleny\nškolní e-mailové adresy. Student je povinen pro komunikaci související se zjišťováním\nstudijní agendy používat výhradně tuto emailovou adresu. Studijní oddělení zasílá\nstudentovi výzvy a další potřebná sdělení zpravidla na tuto emailovou adresu.\n\n(5) Nepodaří-li se písemnost v řízení podle § 68 doručit, doručí se veřejnou vyhláškou\nve formě „Oznámení o možnosti převzít písemnost“ v příslušné části Úřední desky UHK.",
    "Čl. 62" : "Pochvaly a ocenění\n\n(1) Jako ocenění mimořádných výsledků studenta nebo doktoranda během jeho studia může\nrektor udělit podle čl. 37 Statutu UHK pamětní medaili UHK.\n\n(2) Ocenění za výsledky studia uděluje děkan příslušné fakulty na základě svého rozhodnutí.",
    "Čl. 63" : "Neplatnost státní závěrečné zkoušky, státní doktorské zkoušky, nebo jejich\nsoučástí nebo obhajoby disertační práce\n\n\n\n(1) O vyslovení neplatnosti státní závěrečné zkoušky, státní doktorské zkoušky nebo jejich\n\nsoučástí (dále jen „státní zkouška“) nebo obhajoby disertační práce rozhoduje rektor\n\npodle § 47c a § 47d zákona a podle zákona č. 500/2004 Sb., správní řád, ve znění\n\npozdějších předpisů.\n\n(2) Neshledá-li rektor důvody pro vyslovení neplatnosti státní zkoušky nebo obhajoby\n\ndisertační práce podle § 47c odst. 2 zákona o vysokých školách, řízení o vyslovení\n\nneplatnosti usnesením zastaví.\n\n\n\nVnitřní předpisy Univerzity Hradec Králové\n\n\n42\n\n(3) Součástí podkladů pro rozhodnutí rektora o vyslovení neplatnosti je stanovisko\n\nsedmičlenné přezkumné komise. Členy přezkumné komise jmenuje rektor z profesorů,\n\ndocentů nebo jiných odborníků z daného nebo příbuzného oboru. Jednoho člena jmenuje\n\nz řad studentů daného nebo příbuzného studijního programu. Členy jmenuje s jejich\n\nsouhlasem a po projednání s děkanem příslušné fakulty. Jedním z členů přezkumné\n\nkomise jmenuje zpravidla předsedu, popřípadě člena zkušební komise, před níž se konala\n\nstátní zkouška, která je předmětem řízení o vyslovení neplatnosti.\n\n(4) Rektor si může před vydáním rozhodnutí vyžádat vyjádření děkana příslušné fakulty.\n\n(5) Přezkumná komise se usnáší nadpoloviční většinou hlasů všech svých členů.",
    "ČÁST PÁTÁ" : "Přechodná a závěrečná ustanovení",
    "Čl. 64" : "Přechodná ustanovení\n\n(1) Práva a povinnosti studentů, kteří započali své studium před nabytím účinnosti tohoto\nstudijního a zkušebního řádu se řídí tímto studijním a zkušebním řádem.\n\n(2) V případě kolize ustanovení tohoto studijního a zkušebního řádu s ustanoveními\na důsledky dosavadního studijního a zkušebního řádu se postupuje podle úpravy\npříznivější pro studenta nebo doktoranda tak, aby student nebo doktorand neutrpěl újmu.\n\n(3) Studijním programem se rozumí i studijní obor v případě, že se jedná o studijní obor,\njemuž byla akreditace udělena před 1. zářím 2016.\n\n(4) U studentů, kteří zahájili studium v době účinnosti Studijního a zkušebního řádu UHK\nregistrovaného Ministerstvem školství, mládeže a tělovýchovy dne 13. prosince 2004 pod\nčj. MSMT-32 128/2004-30 a pokračují ve studiu po 1. září 2015, je počínaje tímto dnem\npoužita klasifikační stupnice ECTS podle čl. 14. Studijní výsledky získané před tímto\ndnem jsou nadále evidovány v systému číselné klasifikace, přičemž jsou k nim přiřazeny\nhodnoty ECTS podle čl. 14.",
    "Čl. 65" : "Závěrečná ustanovení\n\n(1) Zrušuje se Studijní a zkušební řád Univerzity Hradec Králové registrovaný Ministerstvem\nškolství, mládeže a tělovýchovy dne 12. listopadu 2019 pod čj. MSMT-36347/2019-1.\n\n(2) Tento studijní a zkušební řád byl schválen podle § 9 odst. 1 písm. b) zákona Akademickým\nsenátem UHK dne 3. 3. 2021.\n\n\n\nVnitřní předpisy Univerzity Hradec Králové\n\n\n43\n\n(3) Tento studijní a zkušební řád nabývá platnosti podle § 36 odst. 4 zákona dnem registrace\nMinisterstvem školství, mládeže a tělovýchovy.\n\n(4) Tento studijní a zkušební řád nabývá účinnosti dnem jeho platnosti.\n\n\n\n\n\nprof. Ing. Kamil Kuča, Ph.D., v. r.\n\nrektor"
  },
  "originalContent" : "\n \n \n\n \n\n \n\nSTUDIJNÍ A ZKUŠEBNÍ ŘÁD \n\nUNIVERZITY HRADEC KRÁLOVÉ \n\n  \n \n\n\n\nVnitřní předpisy Univerzity Hradec Králové  \n\n \n\n  \n\n \n2\n\nMinisterstvo školství, mládeže a tělovýchovy registrovalo podle § 36 odst. 2 zákona č. 111/1998 Sb., o vysokých \nškolách a o změně a doplnění dalších zákonů (zákon o vysokých školách), dne 28. června 2021 pod č. j. MSMT-\n18073/2021-1 Studijní a zkušební řád Univerzity Hradec Králové. \n\n.......................................... \nMgr. Karolína Gondková  \n\nředitelka odboru vysokých škol \n\n \n\nSTUDIJNÍ A ZKUŠEBNÍ ŘÁD \n\nUNIVERZITY HRADEC KRÁLOVÉ \n\nČÁST PRVNÍ \n\nZákladní ustanovení \n\nČl. 1 \n\nÚvodní ustanovení \n\n(1) Studijní a zkušební řád Univerzity Hradec Králové (dále jen „UHK“) je podle § 17 odst. 1 \npísm. g) zákona č. 111/1998 Sb., o vysokých školách a o změně a doplnění dalších zákonů \n(zákon o vysokých školách), ve znění pozdějších předpisů (dále jen „zákon“), vnitřním \npředpisem UHK a obsahuje pravidla pro studium v bakalářských, magisterských \na doktorských studijních programech uskutečňovaných na UHK. \n\n(2) Uskutečňování studijního programu na UHK je upraveno zákonem, čl. 20, 23 až 28 a 30 \nStatutu UHK a tímto studijním a zkušebním řádem. K provedení tohoto vnitřního \npředpisu jsou fakulty oprávněny vydávat prováděcí řídicí akty zejména v případech, kdy \njsou k tomuto vnitřním předpisem zmocněny. V případech studijních programů pro \nsdružené studium uskutečňovaných více fakultami může tuto roli plnit rovněž řídicí akt \nrektora, který podléhá odsouhlasení děkanů dotčených fakult. Tyto řídicí akty nesmí \nukládat studentům jiné povinnosti, větší rozsah povinností nebo omezení, než plyne \nz tohoto vnitřního předpisu, studijního programu nebo z příslušných právních předpisů. \n\n(3) Pro účely tohoto studijního a zkušebního řádu: \n\na) se kmenovou fakultou rozumí fakulta, na níž je student zapsán do studijního \nprogramu, \n\nb) se fakultou rozumí fakulta, na níž se studijní program uskutečňuje, nebo kmenová \nfakulta odpovědná za studijní program v případě, že se na jeho uskutečňování podílí \nvíce fakult, \n\n\n\nVnitřní předpisy Univerzity Hradec Králové  \n\n \n3 \n\nc) se děkanem rozumí děkan fakulty, na níž se studijní program uskutečňuje, nebo děkan \nkmenové fakulty odpovědné za studijní program v případě, že se na jeho uskutečňování \npodílí více fakult. \n\n(4) Studenti bakalářského nebo magisterského studijního programu (dále jen „student“) \nnebo studenti doktorského studijního programu (dále jen „doktorand“) jsou zapsáni do \nstudia na fakultě. V případě, že je studijní program akreditován na UHK, pak jsou studenti \nnebo doktorandi zapsáni na UHK a mají povinnost řídit se předpisy té fakulty, která byla \npověřena rektorem uskutečňováním daného studijního programu, pokud není řídicím \naktem rektora stanoveno jinak.    \n\n (5) Na UHK se studium uskutečňuje v těchto formách: \n\na) prezenční, \n\nb) distanční, \n\nc) kombinované (kombinace prezenční a distanční formy). \n\n(6) Změnu formy studia může studentovi na jeho písemnou žádost ze závažných důvodů \npovolit děkan. \n\n(7) Úkony, které podle tohoto řádu koná děkan, koná v případě studentů zapsaných na UHK \nrektor, případně zmocněný děkan té fakulty, jež byla rektorem pověřena uskutečňováním \ndaného studijního programu. \n\n \n\nČl. 2 \n\nOrganizace akademického roku \n\n(1) Akademický rok má 12 kalendářních měsíců a člení se na zimní a letní semestr. \n\n(2) Každý semestr sestává z období výuky a zkoušek a období prázdnin. \n\n(3) V semestru zahrnuje období výuky zpravidla 13 týdnů (nejméně však 8 týdnů) a období \nzkoušek zpravidla 5 týdnů. Výuka může rovněž probíhat intenzivní formou (blokově, \nkurzem) v části semestru. \n\n(4) Výuka je v prezenční formě studia organizována zpravidla podle týdenních rozvrhů, které \nstanoví děkan \n\n(5) Vyučovací hodina má 45 minut. \n\n(6) Pro výuku mohou být studenti rozděleni do studijních skupin. \n\n(7) Rektor stanoví začátek akademického roku a členění jednotlivých semestrů, zejména \nmůže stanovit začátek a konec výuky, zkouškového období a prázdnin pro jednotlivé \nsemestry. \n\n(8) Děkan stanoví harmonogram akademického roku pro fakultu v souladu s členěním \njednotlivých semestrů stanovených rektorem, a to zejména: \n\n\n\nVnitřní předpisy Univerzity Hradec Králové  \n\n \n4 \n\na) termíny pro kontrolu studia, \n\nb) období, v němž se konají státní závěrečné zkoušky. \n\n(9) Harmonogram akademického roku pro uskutečňování studijních programů \nakreditovaných na UHK vyhlašuje rektor, případně jím zmocněný děkan té fakulty, která \nbyla pověřená uskutečňováním daného studijního programu.  \n\n\n\nVnitřní předpisy Univerzity Hradec Králové  \n\n \n5\n\nČÁST DRUHÁ \n\nStudium v bakalářských a v magisterských studijních programech \n\nDíl 1 \n\nORGANIZACE STUDIA \n\nČl. 3 \n\nStudijní programy  \n\n(1) Na UHK jsou uskutečňovány: \n\na) studijní programy pro sdružené studium, \n\nb) studijní programy se specializacemi, \n\nc) studijní programy bez specializací. \n\n(2) Studijní programy lze uskutečňovat: \n\na) jednou fakultou, \n\nb) nebo ve spolupráci více fakult.  \n\n(3) Za studijní program uskutečňovaný jednou fakultou je pokládán ten studijní program, \njehož předměty profilujícího základu a obsah státních závěrečných zkoušek je zajišťován \nfakultou, což nevylučuje možnost vzájemné výuky povinných předmětů z jiných součástí, \npřípadné členství v komisích ke státním závěrečným zkouškám z dalších fakult či jiné \nformy spolupráce mezi fakultami. \n\n(4) Za studijní programy uskutečňované ve spolupráci více fakult, jsou pokládány ty studijní \nprogramy, jejichž předměty profilujícího základu a obsah státních závěrečných zkoušek \nje zajišťován více fakultami.  \n\nČl. 4 \n\nStudijní plány \n\n(1) Základním výukovým modulem bakalářského nebo magisterského studijního programu \nje jednosemestrální studijní předmět (dále jen „předmět“). \n\n(2) Ucelená soustava předmětů tvoří blok předmětů.  \n\n(3) Před zahájením uskutečňování studijního programu zveřejní fakulta strukturovaný \nseznam předmětů, jejichž absolvování je nutnou podmínkou pro řádné ukončení daného \nstudijního programu. Tento seznam je strukturován takto: \n\na) seskupuje předměty do semestrů a roků studia (vzorový studijní plán), \n\nb) vymezuje podmínky návaznosti předmětů, \n\n\n\nVnitřní předpisy Univerzity Hradec Králové  \n\n \n6\n\nc) vymezuje skupiny jednotlivých předmětů na povinné, povinně volitelné a volitelné, \n\nd) vymezuje části státní závěrečné zkoušky. \n\nO každém předmětu uvedeném v tomto seznamu se vede dokumentace podle čl. 9. Takto \nstrukturovaný seznam spolu s dokumentací předmětů tvoří studijní plán studijního \nprogramu. \n\n(4) Studijní plán studijního programu je základem pro vytváření studijního plánu studenta \nbakalářského nebo magisterského studijního programu. \n\n(5) Děkan studentovi může na jeho písemnou žádost v odůvodněných případech udělit \nvýjimku z obecných pravidel pro sestavování studijního plánu. \n\n(6) Student má možnost v případě studijního programu pro sdružené studium volby \nstudijního plánu maior i studijního plánu minor z nabídky fakult, jež mají akreditované \nstudijní programy pro sdružené studium. Varianty studijních programů pro sdružené \nstudium jsou dostupné ve veřejné části internetových stránek fakult.  \n\n(7) Student může studovat vždy pouze v jednom studijním plánu minor. Vzájemnou záměnu \nstudijních plánů maior a minor, kdy dochází ke změně studijního programu, je možné \nuskutečnit pouze ve výjimečných a odůvodněných případech a na žádost studenta, o které \nrozhoduje děkan té fakulty, na které bude student zapsán po provedené záměně \nstudijních plánů, po předchozím souhlasu děkana fakulty, kde student do změny \nstudijního plánu studuje studijní plán maior. \n\n(8) Změna studijního plánu minor za jiný studijní plán minor však není možná, stejně jako \nzměna studijního plánu maior za jiný studijní plán maior. \n\n(9) V případě studijního programu se specializacemi, má student možnost volby specializace \nnebo kombinace specializací z nabídky fakult, jež mají akreditované studijní programy se \nspecializacemi. Tento výběr specializace/kombinace specializací může být zohledněn \nv přijímacím řízení, a to zařazením části nebo částí ověřujících znalosti, schopnosti nebo \nnadání příslušné uskutečňovaným specializacím, dle volby uchazeče. V uvedeném \npřípadě není možná změna specializace a student musí absolvovat právě tolik \nspecializací, kolik vyžaduje akreditace daného studijního programu, do kterého konal \npřijímací řízení a do kterého byl zapsán. Zařazení studenta do studijního plánu \nspecializace/kombinace specializací je pro něj závazné. \n\n(10) Pokud výběr specializace nebyl zohledněn v přijímacím řízení, platí, že: \n\n a) student si specializaci vybere dle pravidel daného studijního programu v době určené \nakreditací studijního programu, \n\n b) volba specializace je omezena pouze kapacitou a pravidly pro výběr studentů do \njednotlivých specializací stanovených řídicím aktem děkana, \n\nc) je možná změna specializace, a to na žádost studenta, o které rozhodne děkan. \n\n \n\n\n\nVnitřní předpisy Univerzity Hradec Králové  \n\n \n7\n\n(11) Zařazení do studijního plánu specializace nebo kombinace specializací není zápisem  \nve smyslu ustanovení § 51 zákona. Studentovi zařazením do studijního plánu specializace \nnebo kombinace specializací v daném semestru vzniká právo účastnit se všech součástí \njeho výuky a dalších studijních aktivit potřebných pro jeho absolvování. \n\n(12) Vedoucí katedry nebo ředitel ústavu je povinen před zahájením výuky v příslušném \nsemestru zajistit aktualizaci obsahu studijních plánů ve studijních programech \npříslušejících jejich pracovištím a zveřejnit je prostřednictvím informačního systému. \n\nČl. 5 \n\nGarant a rada studijního programu \n\n(1) Garantem bakalářského a magisterského studijního programu může být pouze \nakademický pracovník UHK, splňující podmínky pro garanta stanovené v § 44 odst. 6 \nzákona a nařízením vlády č. 274/2016 Sb., o standardech pro akreditace ve vysokém \nškolství. Garanta studijního programu jmenuje po vyjádření příslušné vědecké rady \nděkan. \n\n (2) Úkolem garanta je zejména: \n\na) sledovat a hodnotit studium v příslušném studijním programu, \n\nb) navrhovat členy a předsedy zkušebních komisí pro státní závěrečné zkoušky, \n\nc) účastnit se aktivně přípravy akreditačních materiálů s tím, že bez souhlasu garanta \ns jejich obsahem nelze pokračovat v jejich dalším projednávání. \n\n(3) Pokud tak stanoví děkan, sleduje a hodnotí studium v každém bakalářském \na magisterském studijním programu rada studijního programu. \n\n(4) Rada studijního programu má nejméně tři členy, které děkan jmenuje a odvolává  \npo projednání v příslušné vědecké radě. Členem rady studijního programu je vždy garant \npříslušného studijního programu. Strukturu rady studijního programu, její pravomoci, \nfunkční období jejích členů a podrobnou náplň její činnosti stanoví děkan. \n\nČl. 6 \n\nZpůsoby výuky a její zabezpečení \n\n(1) Způsoby výuky jsou zpravidla přednášky, semináře, projekty, cvičení, řízené konzultace, \nkurzy, odborné praxe a exkurze, přičemž kurzy, odborné praxe a exkurze jsou doplňkové \nzpůsoby výuky. Výuku lze realizovat také prostřednictvím informačních a komunikačních \ntechnologií (e-learning). \n\n(2) Způsoby výuky uvedené v odstavci 1 jsou charakterizovány takto: \n\na) Přednášky mají charakter výkladu základních principů, metodologie dané disciplíny, \nproblémů a jejich vzorových řešení. \n\n\n\nVnitřní předpisy Univerzity Hradec Králové  \n\n \n8\n\nb) Semináře a projekty jsou způsoby výuky, kde je akcentována samostatná práce \nstudentů. Významnou součástí této výuky je prezentace výsledků vlastní práce, \npřípadně odborná rozprava a kritická diskuse v kolokviu. \n\nc) Cvičení podporují praktické ovládnutí látky vyložené na přednáškách nebo zadané \nk samostatnému nastudování za aktivní účasti studentů. \n\nd) Řízené konzultace jsou věnovány zejména konzultaci a kontrole úkolů zadaných \nk samostatnému zpracování. Tento způsob výuky je dominantní v distanční formě \nstudia. \n\ne) Kurzy jsou zpravidla krátkodobé jednorázové formy výuky, které slouží k seznámení \nse specializovanými poznatky nebo k opakování a doplnění poznatků pro lepší \nzvládnutí studia ve studijním programu. \n\nf) Odborné praxe, včetně pedagogických praxí a jazykového studia, slouží k prohloubení \nznalostí a dovedností získaných studiem a k ověření jejich aplikace v praxi. Slouží též \nk doplnění znalostí a k seznámení s metodami práce zejména v mimofakultních \ninstitucích. \n\ng) Exkurze slouží zejména k tomu, aby se studenti seznamovali s metodami práce \nv mimoškolních institucích. \n\n(3) Individuální konzultace doplňují výuku. Vyučující: \n\na) je povinen vypsat osobní konzultace v rozsahu minimálně jedné vyučovací hodiny \ntýdně, není-li vedoucím pracoviště stanoveno jinak; \n\nb) může poskytnout další osobní konzultace po předchozí dohodě se studentem; \n\nc) může kromě osobních konzultací poskytovat individuální konzultace s využitím \npočítačových sítí, zejména ve formě elektronické pošty nebo elektronické konference; \n\nd) je povinen rozsah a způsob poskytování individuálních konzultací zveřejnit a průběžně \naktualizovat v písemné podobě na svém pracovišti a v elektronické podobě \nv informačním systému. \n\n(4) Nedílnou součástí studijních činností studenta je zadávaná nebo vlastní samostatná \npráce. \n\n(5) Účast na přednáškách je doporučená. Účast na ostatní výuce je zpravidla kontrolovaná.  \n\n(6) Vedoucí katedry nebo ředitel ústavu v součinnosti s garantem studijního programu je \npovinen sledovat výuku zabezpečovanou danou katedrou nebo ústavem a dbát o její \núroveň. Podkladem pro hodnocení výuky jsou rovněž výsledky plynoucí z hodnocení \nvýuky studenty. \n\n(7) Konkrétní místo konání výuky jednotlivých předmětů je vyhlášeno v rozvrhu hodin, který \nje závazný pro vyučující i studenty. Za zpracování rozvrhu a jeho zveřejnění nejpozději \ntýden před zahájením výuky v jednotlivých semestrech odpovídá na fakultě děkan. \n\n\n\nVnitřní předpisy Univerzity Hradec Králové  \n\n \n9 \n\nČl. 7 \n\nKreditový systém \n\nPro kvantifikované hodnocení průběhu studia v bakalářských a magisterských studijních \nprogramech uskutečňovaných na UHK a jejích součástech se užívá jednotný kreditový \nsystém, který je plně kompatibilní s Evropským systémem převodu kreditů – European \nCredit Transfer and Accumulation System (dále jen „ECTS“), jehož znaky jsou: \n\na) jeden kredit představuje 1/60 průměrné roční zátěže studenta při standardní době \nstudia, \n\nb) každému předmětu je přiřazen počet kreditů, který vyjadřuje relativní míru celkové \nstudijní zátěže studenta, jenž je nutná pro úspěšné ukončení daného předmětu, \n\nc) při zakončení předmětu způsobem předepsaným podle čl. 8 získá student předem \nurčený počet kreditů, který je přiřazen danému předmětu, \n\nd) kredity získané v rámci jednoho studijního programu se sčítají, \n\ne) počet získaných kreditů je nástrojem pro kontrolu studia. \n\nČl. 8 \n\nZpůsob zakončení studia předmětu \n\n(1) Předmět je zakončen: \n\na) udělením zápočtu, nebo  \n\nb) udělením klasifikovaného zápočtu, nebo \n\nc) vykonáním zkoušky, nebo \n\nd) vykonáním zkoušky po předchozím udělení zápočtu. \n\n(2) Zakončením studia předmětu podle odstavce 1 student získá počet kreditů přiřazený \nk předmětu. \n\n(3) Předmět si lze zapsat nejvýše dvakrát v rámci daného studia s výjimkou předmětů \ns povoleným vícezápisem. Děkan může na základě žádosti studenta rozhodnout \nv odůvodněných případech o povolení dalšího zápisu u předmětů, které nemají povolený \nvícezápis.  \n\n(4)  Předmět, který student již zakončil, si nesmí zapsat znovu s výjimkou předmětů \ns povoleným vícezápisem. \n\n(5) Student má povinnost zapsat si předměty daného studijního programu prostřednictvím \ninformačního systému ve stanovených termínech dle pokynů stanovených řídicím aktem \nděkana. \n\n \n\n\n\nVnitřní předpisy Univerzity Hradec Králové  \n\n \n10\n\nČl. 9 \n\nDokumentace předmětu \n\n(1) Dokumentace předmětu obsahuje zejména: \n\na) název předmětu, \n\nb) rozsah předmětu (počet hodin v týdnu nebo v semestru s rozdělením podle způsobu \na formy výuky), \n\nc) kreditové hodnocení předmětu, \n\nd) případné návaznosti předmětu, \n\ne) způsob zakončení předmětu, \n\nf) jméno garanta předmětu, který je zodpovědný za naplnění základních cílů předmětu \na koordinaci jeho výuky, a název katedry nebo ústavu zabezpečujícího výuku předmětu, \n\ng) obsahovou anotaci, cíle předmětu a charakteristiku znalostí, dovedností a způsobilostí, \nkteré mají být jeho studiem získány, \n\nh) osnovu předmětu ve vztahu k časovému rozvrhu výuky, \n\ni) literaturu, na níž je předmět vystavěn, a literaturu doporučenou studentům, \n\nj) požadavky na studenta – způsoby průběžné kontroly studia a pravidla účasti na výuce, \n\nk) hodnotící metody – podmínky pro udělování zápočtu nebo klasifikovaného zápočtu, \nformu zkoušky (čl. 13 odst. 2) a pravidla výsledné klasifikace předmětu. \n\n(2) Dokumentace předmětu je zveřejněna prostřednictvím informačního systému. Obsah \ndokumentace předmětu stanovené v odstavci 1 písm. g) až k) tohoto článku může být dále \nupřesněna nejpozději v prvních dvou týdnech semestru způsobem, o němž rozhodne \nvyučující. \n\n(3) Za zveřejnění dokumentace předmětu zodpovídají vedoucí kateder a ředitelé ústavů. \n\n(4) Student je povinen se seznámit s dokumentací předmětu a s jejím případným upřesněním. \n\n \n\nČl. 10 \n\nStudijní poradenství \n\n(1) Fakulta poskytuje studentovi informace nutné pro jeho studium. Zajišťuje také \nporadenství pro vytváření jeho studijního plánu. \n\n(2) Pro zabezpečení činností uvedených v odstavci 1 fakulta vytváří poradenskou a informační \nstrukturu. Studijní poradenství má tuto hierarchii: \n\na) informační systém, \n\n\n\nVnitřní předpisy Univerzity Hradec Králové  \n\n \n11\n\nb) pracovníci na katedrách nebo ústavech, \n\n \n\nc) zaměstnanci studijního oddělení fakulty, \n\nd) proděkan za studijní oblast, \n\ne) děkan. \n\n(3) Student požadující poradenskou službu postupuje podle této posloupnosti. \n\n(4) Všichni členové akademické obce mohou využít služeb poradenských center UHK.  \n\nDíl 2 \n\nOVĚŘOVÁNÍ A HODNOCENÍ STUDIJNÍCH VÝSLEDKŮ \n\nČl. 11 \n\nOvěřování studijních výsledků \n\n(1) Studijní výsledky se ověřují průběžnou kontrolou studia a při zakončení předmětu \nzpůsobem uvedeným v čl. 8 odst. 1. \n\n(2) Zvládnutí látky obsažené v souboru předmětů v souvislostech a vazbách se prověřuje \nsoubornou zkouškou, pokud je po definované studijní etapě ve studijním programu \nstanovena. \n\nČl. 12 \n\nZápočet a klasifikovaný zápočet \n\n(1) Zápočtem se potvrzuje, že se student aktivně účastnil studijních povinností během \nsemestru a splnil požadavky, jimiž bylo udělení zápočtu na začátku výuky předmětu \npodmíněno, případně prokázal odbornou způsobilost rozpravou při kolokviu. \n\n(2) Klasifikovaný zápočet je zápočet, při kterém se úroveň požadovaných aktivit zpravidla \npraktické povahy hodnotí klasifikačním stupněm. \n\n(3) Způsob plnění zápočtových požadavků musí být zveřejněn v dokumentaci předmětu,  \na to včetně počtu pokusů pro splnění podmínek k udělení zápočtu. \n\n(4) Student, kterému nebyl udělen zápočet nebo klasifikovaný zápočet, může požádat \no přezkoumání vedoucího katedry nebo ředitele ústavu. Vedoucí katedry nebo ředitel \nústavu rozhoduje ve věci udělování zápočtu vždy po konzultaci s vyučujícím, který vede \ndaný předmět. V případě sporu mají všechny zúčastněné strany právo požádat o konečné \nrozhodnutí děkana. Uděluje-li zápočet vedoucí katedry nebo ředitel ústavu, rozhodne \ns konečnou platností děkan. \n\n\n\nVnitřní předpisy Univerzity Hradec Králové  \n\n \n12\n\n(5) Zápočet nebo klasifikovaný zápočet je nutné získat nejpozději do konce akademického \nroku, v němž byl předmět vyučován. \n\n(6) Pokud student nezíská zápočet nebo klasifikovaný zápočet z předmětu, jehož absolvování \nje pro daný studijní program povinné a který má student zapsán podruhé, případně \nopětovně na základě rozhodnutí děkana dle článku 8 odst. 3, je mu studium ukončeno \npodle § 56 odst. 1 písm. b) zákona. Dnem ukončení studia je den nabytí právní moci \npříslušného rozhodnutí. Na postup při rozhodování v této věci se vztahuje § 68 zákona.  \n\nČl. 13 \n\nZkouška \n\n(1) Zkouškou se zjišťuje komplexní zvládnutí látky vymezené v dokumentaci předmětu. Míru \nzvládnutí problematiky hodnotí vyučující klasifikačním stupněm podle čl. 14, přičemž \nvyučující může přihlédnout k dosavadnímu průběžnému hodnocení daného předmětu \na přístupu studenta k plnění studijních povinností v průběhu studia daného předmětu.  \n\n(2) Forma zkoušky může být: \n\na) ústní, \n\nb) písemná, \n\nc) praktická, \n\nnebo jejich kombinace. Při neúspěchu v jedné části zkoušky nemusí být student přizván \nk další části a celkový výsledek zkoušky je hodnocen jako nevyhovující. \n\n(3) Termíny a místa zkoušek a jejich částí, způsob přihlašování ke zkoušce a způsob stanovení \nzkoušejících a počet zkoušených studentů musí být s předstihem zpravidla alespoň pěti \nkalendářních dnů zveřejněny v informačním systému. Zkušebních termínů (s ohledem na \npředpokládaný počet zkoušených studentů) musí být v průběhu celého zkouškového \nobdobí dostatečný počet, zpravidla alespoň tři. Vyučující může určit, které termíny jsou \npovažovány za řádné a které za opravné. Za vypsání dostatečného počtu termínů \nzodpovídá vedoucí katedry nebo ředitel ústavu. Mimo zkouškové období vyučující \nzkoušejí jen po předchozí dohodě se studenty. Zkoušky jsou veřejné. \n\n(4) Zkoušejícími jsou zpravidla ti akademičtí pracovníci, kteří přednášejí nebo byli \nzkoušením pověřeni vedoucím katedry nebo ředitelem ústavu. \n\n(5) Student, který byl klasifikován stupněm „nevyhovující“, má právo v rámci vypsaných \ntermínů konat opravnou zkoušku. Opravnou zkoušku může konat student nejvýše dvakrát. \n\n(6) Na zdůvodněnou žádost studenta nebo z podnětu vyučujícího rozhodne vedoucí katedry \nnebo ředitel ústavu o konání první nebo druhé opravné zkoušky před komisí, kterou \njmenuje. Je-li zkoušejícím vedoucí katedry nebo ředitel ústavu, rozhoduje o konání \nzkoušky před komisí a komisi jmenuje děkan. \n\n \n\n\n\nVnitřní předpisy Univerzity Hradec Králové  \n\n \n13\n\n \n\n(7) Pokud student nevykoná zkoušku z předmětu, jehož absolvování je pro daný studijní \nprogram povinné a který má student zapsán podruhé, případně opětovně na základě \nrozhodnutí děkana dle článku 8 odst. 3, je mu studium ukončeno podle § 56 odst. 1 písm. \nb) zákona. Dnem ukončení studia je den nabytí právní moci příslušného rozhodnutí. Na \npostup při rozhodování v této věci se vztahuje § 68 zákona. \n\n(8) Pokud se student nezúčastní zkoušky bez zdůvodněné omluvy, odstoupí od zkoušky  \npo jejím započetí nebo poruší závažným způsobem řádný průběh zkoušky, pozbývá \ntermínu a hodnotí se klasifikačním stupněm „nevyhovující“. Student se musí omluvit \nzkoušejícímu ústně (osobně nebo v zastoupení jinou osobou), elektronicky nebo písemně \nnejpozději do pěti dnů po termínu zkoušky. O uznání omluvy rozhoduje zkoušející. \n\n(9) Závažným porušením průběhu zkoušky se rozumí zejména podvádění a opisování a může \nbýt považováno za disciplinární přestupek. \n\n(10) Student má právo v případě ústní zkoušky ihned po sdělení hodnocení navržené \nzkoušejícím toto odmítnout. V případě písemné zkoušky má student právo hodnocení \nodmítnout nejpozději do 3 dnů ode dne oznámení výsledků. V tomto případě se zkouška \nhodnotí klasifikačním stupněm „nevyhovující“.  \n\n(11) Jsou-li dány důvody zvláštního zřetele hodné, zejm. pobývá-li student dlouhodobě \nv zahraničí za účelem studia nebo jsou-li na jeho straně dány závažné zdravotní nebo \nsociální důvody, může na zdůvodněnou žádost studenta nebo z podnětu vyučujícího \nrozhodnout vedoucí katedry nebo ředitel ústavu o konání zkoušky nebo její části za \nvyužití nástrojů distančního způsobu komunikace. Vedoucí katedry nebo ředitel ústavu \nmůže současně rozhodnout o tom, že zkouška nebo její část bude neveřejná. V případě \nzkoušky v ústní formě se ze zkoušky nebo její části pořídí audiovizuální záznam. \nPodrobnosti pořízení a uchování audiovizuálního záznamu stanoví řídicí akt rektora. \n\n \n\nČl. 14 \n\nKlasifikační stupnice \n\n(1) Při hodnocení studia se užívá klasifikační stupnice s klasifikačními stupni A, B, C, D, E, F. \nKlasifikace písmenem A odpovídá nejlepšímu stupni hodnocení, klasifikace písmenem F \nznamená, že student neuspěl. \n\n(2) Klasifikační stupně odpovídají slovnímu a číselnému vyjádření klasifikace uvedenému \nv tabulce: \n\nklasifikace slovní klasifikace číselná klasifikace \n\nA výborně  1 \n\nB  velmi dobře  1,5 \n\n\n\nVnitřní předpisy Univerzity Hradec Králové  \n\n \n14\n\nC dobře  2 \n\nD uspokojivě  2,5 \n\nE  dostatečně  3 \n\nF nevyhovující  4 \n\n \n\n(3) Při uznání části studia nebo jednotlivých předmětů podle čl. 21 odst. 1 lze použít místo \nklasifikační stupnice slovní vyjádření „uznáno“.  \n\n \n\nČl. 15 \n\nPrůměrná klasifikace studenta \n\n(1) Průměrná klasifikace studenta ve studiu v daném celku studia je vyjádřena váženým \nstudijním průměrem Pv, který je definován vztahem: \n\n\n\n\n\n=\n\n=\n⋅\n\n=\nn\n\np\np\n\nn\n\np\npp\n\nv\n\nK\n\nZK\n\nP\n\n1\n\n1\n\n , \n\nkde Kp je počet kreditů za předmět p zakončený zkouškou nebo klasifikovaným zápočtem, \nZp je číselná klasifikace zkoušky nebo klasifikovaného zápočtu podle čl. 14 odst. 2 \nzakončeného předmětu p, přičemž se sčítá přes počet n všech předmětů absolvovaných \nstudentem v daném celku studia zakončených zkouškou nebo klasifikovaným zápočtem, \ntedy v mezích od 1 do n. \n\n(2) Vážený studijní průměr se užívá zejména pro: \n\na) přiznání prospěchového stipendia, \n\nb) pro stanovení celkového hodnocení studia (čl. 28). \n\nDíl 3 \n\nPRŮBĚH STUDIA \n\nČl. 16 \n\nKontrola studia a podmínky pro pokračování ve studiu \n\n(1) V každém akademickém roce je v termínech stanovených děkanem kontrolováno, zda \nstudent získal v dané části studia počet kreditů ve struktuře předepsané studijním \n\n\n\nVnitřní předpisy Univerzity Hradec Králové  \n\n \n15 \n\nprogramem. Pokud tuto podmínku nesplní, je mu studium ukončeno podle § 56 odst. 1 \npísm. b) zákona. Dnem ukončení studia je den nabytí právní moci příslušného \nrozhodnutí. Na postup při rozhodování v této věci se vztahuje § 68 zákona. \n\n (2) V prvním roce studia jsou provedeny dvě kontroly podle odstavce 1, kdy první z nich  \nje provedena k poslednímu dni zkouškového období zimního semestru (čl. 2 odst. 7). \nPokud student k tomuto datu nezískal alespoň 15 kreditů, je mu studium ukončeno podle \n§ 56 odst. 1 písm. b) zákona. Dnem ukončení studia je den nabytí právní moci \npříslušného rozhodnutí. Na postup při rozhodování v této věci se vztahuje § 68 zákona. \n\n(3) Pro úspěšné ukončení akademického roku musí student získat od začátku hodnoceného \nstudia počet kreditů rovnající se minimálně dvacetinásobku počtu absolvovaných \nsemestrů studia (tj. po prvním roce studia 40 kreditů, po druhém roce studia 80 kreditů \natd.). \n\n(4) Student studijního programu se specializacemi, kde volba specializace probíhá až \nv průběhu studia, je povinen zvolit si specializaci nejpozději v termínu stanoveném \nřídicím aktem děkana. V případě, že si do daného termínu specializaci nezvolí, je mu \nstudium ukončeno podle § 56 odst. 1 písm. b) zákona. Dnem ukončení studia je den \nnabytí právní moci příslušného rozhodnutí. Na postup při rozhodování v této věci se \nvztahuje § 68 zákona. \n\n(5) Kontrola studia je prováděna vždy k poslednímu dni akademického roku, kromě \nzávěrečného akademického roku a kromě kontroly podle odstavce 2.  \n\n(6) Ve zcela výjimečných a odůvodněných případech, zejména z ověřených vážných \nzdravotních nebo sociálních důvodů nebo v případě, že by z důvodu zápisu studenta do \nstudia v průběhu zimního semestru akademického roku nebyl student schopen úspěšně \nabsolvovat kontrolu podle odstavce 2, může děkan studentovi na jeho písemnou žádost \nnebo z vlastního podnětu splnění některé z podmínek stanovených pro pokračování \nve studiu upravit rozhodnutím, ve kterém současně stanoví podmínky pro další průběh \nstudia. Přitom dbá, aby nedocházelo k znevýhodnění ostatních studentů v obdobném \npostavení. \n\n(7) V souvislosti s péčí o dítě má student právo na prodloužení lhůt pro splnění podmínek pro \npokračování ve studiu a postup do dalšího akademického roku stanovených v odstavci 2) \naž 4) tohoto článku o dobu jeho čerpání mateřské dovolené1) nebo o dobu, po kterou by \njinak jeho čerpání mateřské dovolené trvalo, a to za podmínky, že v této době studium \nnepřeruší. O prodloužení lhůt student písemně požádá děkana a předmětné skutečnosti \nřádně doloží. \n\n                                                           \n\n1) § 195, 197 a 198 zákona č. 262/2006 Sb., zákoník práce, ve znění pozdějších předpisů. \n\n\n\nVnitřní předpisy Univerzity Hradec Králové  \n\n \n16\n\nČl. 17 \n\nKontrola účasti ve výuce \n\nPro potřebu evidence účasti studentů ve výuce je možné provádět kontrolu fyzické účasti \nstudentů na cvičeních a seminářích. Pravidla pro kontrolu studia stanovuje dokumentace \npředmětu podle čl. 9; bližší pravidla organizačního charakteru pak může určit řídicí akt \nděkana. \n\nČl. 18 \n\nZápis do prvního a dalšího roku studia \n\n(1) Průběh zápisu do prvního a dalšího roku studia, zejména místo, dobu a způsob konání \nurčí děkan. Uchazeči o studium ve studijních programech uskutečňovaných UHK, kteří \nbyli přijati ke studiu, se podle § 61 zákona stávají studenty dnem zápisu do prvního roku \nstudia. Přijatý uchazeč o studium se k zápisu dostaví osobně. V odůvodněném případě má \nděkan právo umožnit uchazeči zápis v náhradním termínu, nebo povolit zástup \nzmocněncem s úředně ověřeným zmocněním. \n\n(2) Dnem zápisu do studia získává student práva podle § 62 zákona a povinnosti podle § 63 \nzákona. \n\n(3) Student, který splnil podmínky pro pokračování ve studiu, nebo mu byla povolena výjimka \npodle čl. 16 odst. 6, je povinen zapsat se do dalšího roku studia nejpozději v termínu \nurčeném děkanem. \n\n(4) Pokud se student bez zdůvodněné omluvy nezapíše v termínu stanoveném dle odstavce 1 \ntohoto řádu, je jeho studium ukončeno podle § 56 odst. 1 písm. b) zákona. Dnem \nukončení studia je den nabytí právní moci příslušného rozhodnutí. Omluva se podává \npísemně děkanovi nejpozději do pěti dnů po posledním termínu zápisu. Na postup při \nrozhodování v této věci se vztahuje § 68 zákona. \n\n(5) Jsou-li dány důvody zvláštního zřetele hodné, zejm. jsou-li ztížené možnosti uchazeče ze \nzahraničí dostavit se k zápisu nebo jsou-li na jeho straně dány závažné zdravotní nebo \nsociální důvody, může na zdůvodněnou žádost uchazeče nebo z vlastního podnětu \nrozhodnout děkan o jeho zápisu do studia za využití nástrojů distančního způsobu \nkomunikace.  \n\nČl. 19 \n\nPřerušení studia \n\n(1) Na základě písemné žádosti studenta může děkan v odůvodněných případech povolit \npřerušení studia tak, aby byly dodrženy všechny zásady tohoto studijního a zkušebního \nřádu v souladu s příslušným studijním programem. \n\n\n\nVnitřní předpisy Univerzity Hradec Králové  \n\n \n17\n\n(2) Přerušení studia v průběhu prvního roku studia je možné pouze ve zcela výjimečných \npřípadech, zejména z řádně doložených vážných zdravotních důvodů, nebo z důvodů \nuvedených v odstavci 5. \n\n(3) Přerušení studia se zpravidla zahajuje se začátkem semestru, pokud není dále uvedeno \njinak. \n\n(4) Pokud student nevykonal státní závěrečnou zkoušku, může mu děkan na jeho žádost \nstudium přerušit, až do doby jejího opakování, přičemž nemůže být porušeno ustanovení \nčl. 23 odst. 4, a zároveň nemůže být překročena lhůta stanovená v odstavci 7. \n\n (5) Student má na základě řádně doložené písemné žádosti děkanovi právo na přerušení \nstudia vždy v souvislosti s těhotenstvím, porodem či rodičovstvím, a to po celou uznanou \ndobu rodičovství.2)  \n\n(6) Pominou-li důvody přerušení studia, může děkan na žádost studenta přerušení studia \nukončit i před uplynutím povolené doby jeho přerušení a v rozhodnutí o ukončení \npřerušení studia případně stanovit další průběh studia. \n\n (7) Studium lze přerušit i opakovaně. Celková doba přerušení studia činí nejvýše dva roky \n(což je 24 měsíců). Zejména z vážných zdravotních a osobních důvodů může děkan \nrozhodnout o přerušení studia na delší dobu, v takovém případě nesmí celková doba \npřerušení přesáhnout 4 roky. Do nejdelší doby přerušení se nezapočítává doba přerušení \nz důvodu uvedeného v odstavci 5. \n\n(8) V době přerušení studia není osoba studentem. Osoba, které bylo studium přerušeno, je \npovinna se do 10 kalendářních dnů od skončení přerušení studia opětovně zapsat do \nstudia.  \n\n(9) Pokud osoba poruší povinnost stanovenou v odstavci 8 a nezapíše se do studia ve \nstanovené lhůtě, nárok na opětovný zápis do studia ztrácí a studium je jí ukončeno \ndle ustanovení § 56 odst. 1 písm. b) zákona. Dnem ukončení studia je den nabytí právní \nmoci příslušného rozhodnutí. \n\nČl. 20 \n\nZanechání studia  \n\nRozhodne-li se student studia zanechat, oznámí své rozhodnutí písemně děkanovi. \nStudium je mu ukončeno ke dni, kdy bylo děkanovi doručeno studentovo písemné \nprohlášení o zanechání studia. \n\n                                                           \n\n2) Uznanou dobou rodičovství je myšlena taková doba, po kterou trvá nebo by trvala mateřská či rodičovská \n\ndovolená studenta dle § 195 až 198 zákona č. 262/2006 Sb., zákoník práce, ve znění pozdějších předpisů. \n\n\n\nVnitřní předpisy Univerzity Hradec Králové  \n\n \n18\n\nČl. 21 \n\nUznání části studia \n\n(1) Studentovi, který absolvoval studium ve studijním programu, nebo jeho část, nebo studuje \nv jiném studijním programu stejného nebo vyššího stupně studia uskutečňovaném na \nvysoké škole v České republice nebo v zahraničí, může děkan příslušné fakulty na jeho \npísemnou žádost uznat absolvované části studia nebo jednotlivé zápočty a zkoušky \n(předměty). Při rozhodování se bere zřetel zejména na zaměření absolvovaného studia \nnebo jeho části, na kreditové hodnocení jednotlivých absolvovaných předmětů studijního \nprogramu, na prospěch při studiu a na dobu, která uplynula od ukončení dosavadního \nstudia. Státní závěrečná zkouška a její části se neuznávají. \n\n(2) Uznání části studia lze podmínit vykonáním rozdílových zkoušek. \n\n(3) Jednotlivým uznaným předmětům se přiřadí kreditové hodnocení odpovídající danému \nstudijnímu programu. Uznané zkoušky jsou hodnoceny podle čl. 14 odst. 1. \n\n(4) O uznávání částí studia rozhoduje děkan zpravidla s přihlédnutím k vyjádření vyučujícího \npředmětu, garanta studijního programu a vedoucího katedry nebo ředitele ústavu. \n\nČl. 22 \n\nOrganizace a průběh studia uskutečňovaného UHK \n\nUskutečňuje-li studijní program UHK, postupuje se při organizaci a průběhu studia a při \nhodnocení studijních výsledků přiměřeně podle čl. 3 až 21. V záležitostech uvedených \nv čl. 3 až 21 rozhoduje místo děkana rektor nebo zmocněný děkan fakulty pověřené \nuskutečňováním daného studijního programu rektorem. \n\nDíl 4 \n\nUKONČENÍ STUDIA \n\nČl. 23 \n\nPodmínky ukončení studia \n\n(1) Student studium uzavře, pokud získá počet kreditů rovný alespoň šedesátinásobku počtu \nroků standardní doby studia ve struktuře předepsané studijním plánem a oznámí, že již \nnehodlá studovat další dílčí předměty. Uzavření studia opravňuje studenta konat státní \nzávěrečnou zkoušku. \n\n(2) Student studium řádně ukončí podle § 55 zákona, pokud úspěšně vykoná státní \nzávěrečnou zkoušku, jejíž součástí v bakalářském studijním programu je obhajoba \nbakalářské práce, v magisterském studijním programu obhajoba diplomové práce. Dnem \n\n\n\nVnitřní předpisy Univerzity Hradec Králové  \n\n \n19\n\nřádného ukončení studia v příslušném studijním programu je podle § 55 odst. 1 zákona \nden, kdy byla vykonána státní závěrečná zkouška nebo její poslední část. \n\n(3) K úspěšnému absolvování studia ve sdruženém studiu musí student splnit požadavky \nstudijního plánu maior i požadavky studijního plánu minor dle akreditací, a rovněž \nvšechny části státní závěrečné zkoušky určené pro studijní program maior i minor.  \n\n(4)  Student musí řádně ukončit studium, tj. úspěšně vykonat státní závěrečnou zkoušku nebo \njejí poslední část do dvou let od data uzavření studia. Za datum uzavření studia se pro tyto \núčely považuje poslední den akademického roku, ve kterém bylo studium uzavřeno. \nPřerušení studia v tomto období dvouletou lhůtu neprodlužuje. Pokud student do této \ndoby nevykoná státní závěrečnou zkoušku, je mu studium ukončeno podle § 56 odst. 1 \npísm. b) zákona. Dnem ukončení studia je den nabytí právní moci příslušného \nrozhodnutí. Na postup při rozhodování v této věci se vztahuje § 68 zákona. Děkan  \nmůže ze zvláště závažných a řádně odůvodněných (zpravidla zdravotních) důvodů tuto  \nlhůtu opakovaně prodloužit. Celková doba prodloužené lhůty činí nejvýše dva roky (což \nje 24 měsíců).  \n\n (5) Pečuje-li student o dítě, může písemně požádat děkana o prodloužení lhůty uvedené \nv odstavci 4 o dobu jeho čerpání mateřské dovolené nebo o dobu, po kterou by jinak jeho \nčerpání mateřské dovolené trvalo. Děkan takové žádosti vyhoví. \n\n(6)  Skládá-li se státní závěrečná zkouška z více částí, určí pořadí jejich absolvování \na podmínky postupu k dalším částem vedoucí katedry nebo ředitel ústavu před začátkem \nakademického roku. \n\n(7)  Jestliže student nevykoná státní závěrečnou zkoušku ani v opravných termínech, je mu \nstudium ukončeno podle § 56 odst. 1 písm. b) zákona. Dnem ukončení studia je den \nnabytí právní moci příslušného rozhodnutí. Na postup při rozhodování v této věci se \nvztahuje § 68 zákona. \n\n(8)  Student, který ukončil studium, je povinen neprodleně vyrovnat všechny své závazky \na pohledávky vůči UHK a fakultě. \n\nČl. 24 \n\nStátní závěrečná zkouška \n\n(1)  Členění státní závěrečné zkoušky na části a jejich obsah určuje dokumentace studijního \nprogramu. Forma státní závěrečné zkoušky je ústní, nebo písemná, nebo písemná a ústní. \nPředměty státní závěrečné zkoušky jsou součástí dokumentace studijního programu \na jsou jmenovitě uvedeny ve studijních plánech jednotlivých programů včetně vymezení \nrozsahu požadovaných znalostí a doporučené studijní literatury. Části státní závěrečné \nzkoušky jsou definovány jako povinné, povinně volitelné nebo volitelné. \n\n(2)  Organizační zajištění průběhu státních závěrečných zkoušek vyplývající z charakteru \nstudijního programu stanoví příslušný řídicí akt děkana. Za odbornou přípravu státních \n\n\n\nVnitřní předpisy Univerzity Hradec Králové  \n\n \n20\n\nzávěrečných zkoušek a obhajob diplomových nebo bakalářských prací odpovídají vedoucí \nkateder nebo ředitelé ústavů. Ke státní závěrečné zkoušce včetně obhajoby diplomové \nnebo bakalářské práce se student přihlašuje na fakultě, kde je zapsán. Skutečnost, že \nstudent splnil všechny požadavky vyplývající ze studijního programu a může vykonat \nstátní závěrečnou zkoušku včetně obhajoby diplomové nebo bakalářské práce, ověřuje \nstudijní oddělení fakulty s podporou informačního systému. \n\n(3) Harmonogram akademického roku musí obsahovat nejméně dva termíny pro konání \nstátních závěrečných zkoušek v jednom akademickém roce, a to vždy alespoň jeden za \nsemestr. \n\n(4) Státní závěrečnou zkoušku nebo kteroukoli její část lze opakovat jen dvakrát. Opravné \nzkoušky se konají v termínech podle harmonogramu akademického roku vyhlášeného \nděkanem. \n\n(5) Při opakování státní závěrečné zkoušky student opakuje tu její část, ze které byl \nklasifikován stupněm F. \n\n(6) Evidenci státních závěrečných zkoušek včetně výsledků obhajob diplomových nebo \nbakalářských prací připravuje studijní oddělení fakulty ve spolupráci s administrativními \nzaměstnanci kateder nebo ústavů. Společně odpovídají za podklady nutné pro činnost \nzkušebních komisí. O průběhu státní závěrečné zkoušky je veden protokol, do kterého se \nuvádí průběh a hodnocení obhajoby diplomové nebo bakalářské práce a ostatních částí \nstátní závěrečné zkoušky, celková klasifikace státní závěrečné zkoušky podle čl. 27 \na celkové hodnocení studia podle čl. 28. Přílohou protokolu je posudek oponenta \na hodnocení vedoucího diplomové nebo bakalářské práce. Za správnost protokolu \nodpovídá předseda zkušební komise.  \n\n(7) Jsou-li dány důvody zvláštního zřetele hodné, zejm. pobývá-li student dlouhodobě \nv zahraničí za účelem studia nebo jsou-li na jeho straně dány závažné zdravotní nebo \nsociální důvody, může na zdůvodněnou žádost studenta nebo z podnětu vyučujícího \nrozhodnout předseda zkušební komise o konání státní závěrečné zkoušky nebo její části \nv ústní formě za využití nástrojů distančního způsobu komunikace. V takovém případě se \nze státní závěrečné zkoušky nebo její části pořídí audiovizuální záznam. Podrobnosti \npořízení a uchování audiovizuálního záznamu stanoví řídicí akt rektora. \n\nČl. 25 \n\nZkušební komise pro státní závěrečné zkoušky \n\n(1) Státní závěrečná zkouška se koná před zkušební komisí. Předsedu a členy zkušební \nkomise jmenuje děkan v souladu s § 53 odst. 2 a 3 zákona a čl. 27 odst. 1 Statutu UHK. \n\n(2) Počet přítomných členů zkušební komise při konání státní závěrečné zkoušky nebo její \nčásti nesmí být nižší než tři. Platí, že člen zkušební komise je přítomen konání státní \nzávěrečné zkoušky i tehdy, účastní-li se konání státní závěrečné zkoušky z důvodů \n\n\n\nVnitřní předpisy Univerzity Hradec Králové  \n\n \n21\n\nzvláštního zřetele hodných za použití prostředků komunikace na dálku, souhlasí-li \ns touto formou účasti předseda zkušební komise. \n\n(3) Jednání zkušební komise řídí její předseda, nebo v době jeho nepřítomnosti pověřený \nčlen zkušební komise. Jednání zkušebních komisí a způsob jejich svolávání stanoví \npříslušný řídicí akt děkana.  \n\n(4) Zkušební komise je usnášeníschopná, jsou-li přítomni nejméně tři její členové. \n\nČl. 26 \n\nDiplomová nebo bakalářská práce \n\n(1) Diplomovou nebo bakalářskou prací student prokazuje, že je schopen řešit a ústně \ni písemně prezentovat zadaný problém a obhájit své vlastní přístupy k řešení. Diplomová \na bakalářská práce má písemnou formu, jejíž součástí může být umělecká prezentace nebo \njiná praktická část. Diplomová a bakalářská práce se vzájemně liší charakterem řešených \nproblémů a rozsahem a hloubkou jejich zpracování. Vypracování diplomové nebo \nbakalářské práce je součástí studijního plánu. \n\n(2) Katedry, popř. ústavy fakulty vypisují zadání diplomových nebo bakalářských prací. Téma \nsvé diplomové nebo bakalářské práce si může student v souladu s § 62 odst. 1 písm. f) \nzákona navrhnout i sám, přičemž takový návrh schvaluje vedoucí katedry nebo ředitel \nústavu. Termíny a způsob zveřejnění témat a výběru diplomové nebo bakalářské práce \nstudentem stanoví příslušný řídicí akt děkana, přičemž student má právo svobodné volby \ntématu této práce z navržených témat svého studijního programu. Náležitosti zpracování \ndiplomové nebo bakalářské práce, termíny a způsob jejího předání k obhajobě jsou \nstanoveny příslušným řídicím aktem děkana a výnosem rektora, který stanoví počet \nvýtisků předávaných k obhajobě. \n\n(3) Zadání diplomové nebo bakalářské práce obsahuje stručnou charakteristiku problematiky \núkolů a cílů, kterých má být dosaženo, jméno vedoucího diplomové práce, případně \nzákladní literaturu. Vedoucím diplomové nebo bakalářské práce může být vždy profesor \nnebo docent. U ostatních vedoucích diplomové nebo bakalářské práce musí být splněna \npodmínka, že musí mít o stupeň vyšší kvalifikaci, než jaká má být na základě obhajoby \ndané práce získána. Děkan může v odůvodněných případech rozhodnout o udělení \nvýjimky z předešlého pravidla, ale pouze v případě, že daná výjimka nebyla již udělena \npro osobu oponenta. Vedoucím, nebo konzultantem diplomové nebo bakalářské práce \nmůže být i odborník, který není zaměstnancem UHK. Oponenti diplomových \na bakalářských prací jsou stanoveni podle stejných kritérií. Zadání diplomové nebo \nbakalářské práce se podává písemně formou, kterou určí příslušný řídicí akt děkana. Toto \nzadání je součástí diplomové nebo bakalářské práce. \n\n(4) V případě studijního programu uskutečňovaného v českém jazyce lze diplomovou nebo \nbakalářskou práci se souhlasem jejího vedoucího předložit v některém z cizích jazyků. \n\n\n\nVnitřní předpisy Univerzity Hradec Králové  \n\n \n22\n\nV tomto případě musí diplomová nebo bakalářská práce obsahovat rozšířený abstrakt \nv českém jazyce. Toto není nutné pro práce ve slovenském jazyce. \n\n(5) Vedoucí diplomové nebo bakalářské práce a její oponent nebo oponenti, které jmenuje \nvedoucí katedry nebo ústavu, vypracují posudky k této práci, se závěrem, zda doporučují, \nnebo nedoporučují práci k obhajobě. Student musí být seznámen s posudky nejpozději \npět dnů před konáním obhajoby práce. \n\n(6) Student studijního programu pro sdružené studium obhajuje závěrečnou práci ve \nstudijním programu, ve kterém studuje dle studijního plánu maior, tj. téma závěrečné \npráce musí souviset se studovaným studijním programem, do kterého je student zapsán. \n\n(7) Při obhajobě diplomové nebo bakalářské práce student nejprve uvede hlavní výsledky své \npráce a poté se vyjádří k připomínkám uvedeným v posudcích vedoucího a oponenta nebo \noponentů. Poté následuje diskuse. \n\n(8) Pokud student diplomovou nebo bakalářskou práci neobhájí, zkušební komise rozhodne, \nzda tuto práci doplní, či zcela přepracuje, nebo vypracuje práci s jiným zadáním. \nZdůvodnění svého rozhodnutí uvede zkušební komise do protokolu o státní závěrečné \nzkoušce. \n\nČl. 27 \n\nHodnocení státní závěrečné zkoušky \n\n(1) Jednotlivé části státní závěrečné zkoušky se klasifikují samostatně. O klasifikaci státní \nzávěrečné zkoušky a jejích částí se zkušební komise usnáší na neveřejném zasedání.  Pro \nklasifikaci se užívá klasifikační stupnice podle čl. 14. Návrh na klasifikaci je přijat, získá-\nli většinu hlasů přítomných členů zkušební komise. V případě rovnosti hlasů rozhoduje \nhlas předsedy zkušební komise. Výsledky vyhlašuje předseda zkušební komise. \n\n(2) Na základě klasifikace jednotlivých částí státní závěrečné zkoušky rozhodne zkušební \nkomise o její celkové klasifikaci, přičemž celkové hodnocení státní závěrečné zkoušky je: \n\na) A, jestliže ze všech částí státní závěrečné zkoušky je aritmetický průměr menší nebo \nroven 1,25 včetně a diplomová nebo bakalářská práce je hodnocena stupněm A a žádná \ndalší část státní závěrečné zkoušky nebyla hodnocena nižším stupněm než B, \n\nb) B, jestliže ze všech částí státní závěrečné zkoušky je aritmetický průměr větší než 1,25 \na menší nebo roven 1,50 včetně a diplomová nebo bakalářská práce je hodnocena \nstupněm A, nebo B a žádná další část státní závěrečné zkoušky nebyla hodnocena \nnižším stupněm než C, \n\nc) C, jestliže ze všech částí státní závěrečné zkoušky je aritmetický průměr větší než 1,50 \nnebo roven 2,00 včetně a diplomová nebo bakalářská práce je hodnocena stupněm A, \nnebo B, nebo C, \n\n\n\nVnitřní předpisy Univerzity Hradec Králové  \n\n \n23\n\nd) D, jestliže ze všech částí státní závěrečné zkoušky je aritmetický průměr větší než 2,00 \nnebo roven 2,50 včetně a diplomová nebo bakalářská práce je hodnocena maximálně \nstupněm D, \n\ne) E, jestliže ze všech částí státní závěrečné zkoušky je aritmetický průměr větší než 2,50 \nnebo roven 3,00 včetně a diplomová nebo bakalářská práce je hodnocena maximálně \nstupněm E, \n\nf) F, jestliže student je klasifikován v některé části státní závěrečné zkoušky klasifikačním \nstupněm F. \n\n(3) Pokud je student klasifikován stupněm F, zkušební komise se usnese na odůvodnění, které \nuvede do protokolu o státní závěrečné zkoušce. S odůvodněním se může student \nseznámit. \n\n(4) Pokud se student bez zdůvodněné písemné omluvy ke státní závěrečné zkoušce nedostaví, \npozbývá termínu a posuzuje se, jako by u státní závěrečné zkoušky neprospěl. Student se \nmusí omluvit písemně nejpozději do pěti dnů po termínu zkoušky děkanovi, který o jejím \npřijetí rozhodne. \n\nČl. 28 \n\nCelkové hodnocení studia \n\n(1) Celkové hodnocení řádně ukončeného studia je: \n\na) prospěl s vyznamenáním, \n\nb) prospěl. \n\n(2) Absolvent, který prospěl s vyznamenáním, obdrží vysokoškolský diplom \ns vyznamenáním. \n\n(3) Vysokoškolský diplom s vyznamenáním obdrží absolvent, který byl při státní závěrečné \nzkoušce klasifikován stupněm A, nebo B a v průběhu celého studia v příslušném studijním \nprogramu (vedoucího k udělení daného akademického titulu) dosahoval vynikající \nstudijní výsledky. Vynikající studijní výsledky jsou vyjádřeny váženým studijním \nprůměrem nepřevyšujícím hodnotu 1,50 v žádném roce studia. \n\nČl. 29 \n\nStátní rigorózní zkouška \n\nForma, podmínky konání, způsob hodnocení a organizační zabezpečení státních \nrigorózních zkoušek konaných podle § 46 odst. 5 a § 98 odst. 2 zákona a čl. 28 Statutu \nUHK v oblastech studia, ve kterých fakulta uskutečňuje magisterské studijní programy \na bylo jí uděleno oprávnění konat státní rigorózní zkoušky, včetně podmínek pro \nvypracování, hodnocení a obhajobu rigorózní práce, jsou uvedeny ve vnitřním předpisu \nfakulty s názvem Řád pro státní rigorózní zkoušky. \n\n\n\nVnitřní předpisy Univerzity Hradec Králové  \n\n \n24\n\n \n\nČl. 30 \n\nŘádné ukončení studia ve studijním programu uskutečňovaném UHK  \n\nUskutečňuje-li studijní program UHK, platí pro řádné ukončení studia přiměřeně \nustanovení čl. 23 až 28, přičemž rozhodovací pravomoc má místo děkana rektor, popř. \nzmocněný děkan té fakulty, která byla pověřena uskutečňováním daného studijního \nprogramu. \n\nDíl 5 \n\nSTUDIUM USKUTEČŇOVANÉ VE SPOLUPRÁCI SE ZAHRANIČNÍ VYSOKOU \nŠKOLOU \n\nČl. 31 \n\n(1) V případě uskutečňování studia v rámci studijního programu uskutečňovaného ve \nspolupráci se zahraniční vysokou školou typu joint/multiple degree dle ustanovení § 47a \nzákona se stanovují níže uvedené výjimky z pravidel stanovených tímto studijním \na zkušebním řádem: \n\na) změna formy studia (čl. 1 odst. 6), \n\nb) členění a harmonogram akademického roku (čl. 2), \n\nc) opětovaný zápis předmětu (čl. 8 odst. 3), \n\nd) opravné termíny zkoušek (čl. 13 odst. 5), \n\ne) kontrola kreditů nutných pro postup do dalšího ročníku (čl. 16), \n\nf) zápis do prvního a dalšího roku studia a následky nesplnění této povinnosti  \n(čl. 18), \n\ng) přerušení studia (čl. 19), \n\nh) celkový počet kreditů potřebných k ukončení studia (čl. 23), \n\ni) zkušební komise (čl. 25), \n\nj) hodnocení státní závěrečné zkoušky (čl. 27), \n\nk) celkové hodnocení studia (čl. 28). \n\n(2) Výjimky z článků stanovených v odstavci 1 tohoto článku lze uplatnit v případě, že je \npříslušná úprava obsažena zejména v dohodě se zahraniční vysokou školou, popř. \nv předpisech dané zahraniční vysoké školy či její fakulty. \n\n\n\nVnitřní předpisy Univerzity Hradec Králové  \n\n \n25 \n\nČÁST TŘETÍ \n\nUstanovení pro studium v doktorských studijních programech \n\nDíl 1 \n\nORGANIZACE A USKUTEČŇOVÁNÍ STUDIA \n\nČl. 32 \n\nStudijní programy \n\n(1) Garantem doktorského studijního programu může být pouze akademický pracovník \nUHK, splňující podmínky pro garanta stanovené v § 44 odst. 6 zákona a nařízením vlády \nč. 274/2016 Sb., o standardech pro akreditace ve vysokém školství. Garanta studijního \nprogramu jmenuje po vyjádření příslušné vědecké rady děkan. \n\n (2) Doktorské studijní programy mohou být uskutečňovány i ve spolupráci s dalšími \nvysokými školami a jejich fakultami či jinými právnickými osobami.  \n\nČl. 33 \n\nOborová rada \n\n(1) Oborová rada vymezená § 47 odst. 6 zákona má nejméně 7 členů, které jmenuje a odvolává \npo projednání v příslušné vědecké radě fakulty děkan. Děkan rovněž stanoví počet členů \noborové rady a jejich funkční období.  \n\n(2) Předsedou oborové rady je garant doktorského studijního programu. \n\n(3) Ve své činnosti se oborová rada řídí jednacím řádem. Jednací řád vydá po projednání \ns oborovou radou děkan. \n\n(4) Způsob vytvoření a následného fungování společné oborové rady stanoví příslušná \ndohoda mezi UHK a zúčastněnými vysokými školami či jinými právnickými osobami \nv případě společně akreditovaného studijního programu.  \n\n(5) Oborová rada zejména: \n\na) schvaluje návrhy témat disertačních prací, \n\nb) vyjadřuje se k návrhům na školitele, \n\nc) projednává změny ve struktuře předmětů, které jsou součástí příslušného studijního \nprogramu, \n\nd) vyjadřuje se k individuálním studijním plánům doktorandů a k jejich případným \nzměnám, \n\ne) projednává hodnocení doktorandů předložená školiteli, \n\n\n\nVnitřní předpisy Univerzity Hradec Králové  \n\n \n26\n\nf) doporučuje děkanovi ukončení studia doktoranda pro neplnění požadavků \nvyplývajících ze studijního programu,  \n\ng) hodnotí působení školitelů a závěry předkládá děkanovi, \n\nh) hodnotí nejméně jednou za akademický rok úroveň uskutečňování studijního \nprogramu a závěry předkládá děkanovi příslušné fakulty, nebo děkanům dalších fakult, \nnebo statutárním zástupcům právnických osob, které se na uskutečňování studijního \nprogramu podílejí, \n\ni) iniciuje návrhy na úpravy studijního programu ve vztahu k podmínkám akreditace, \n\nj) schvaluje obsah a rozsah státní doktorské zkoušky, \n\nk) navrhuje předsedy a členy komisí pro státní doktorské zkoušky a pro obhajoby \ndisertačních prací,  \n\nl) projednává výši doktorských stipendií. \n\nČl. 34 \n\nŠkolitel \n\n(1) Školitel je významná osobnost pro personální zabezpečení studijního programu \nz hlediska jeho akreditace a z hlediska jeho uskutečňování ve vztahu k doktorandovi. \n\n(2) Školitele, kterým může být profesor, docent nebo významný odborník v oblasti, která \ntvoří zaměření studijního programu, ustanovuje a odvolává po vyjádření oborové rady \nděkan. Při ustanovení školitele vymezí děkan jeho postavení a práva. \n\n(3) V případě, že školitel není profesorem nebo docentem, může být školitelem pouze \nv případě, že je rovněž schválen příslušnou vědeckou radou. \n\n(4) Témata disertačních prací, která školitel navrhuje ke schválení oborové radě, a disertační \npráce, které školitel vede, jsou v souladu s jeho vlastní vědeckou, výzkumnou nebo \numěleckou činností, přičemž se přihlíží k zaměření pracoviště školitele a pracoviště, do \nněhož je začleněn doktorand (dále jen „školicí pracoviště“). \n\n(5) Téma disertační práce si může doktorand v souladu s § 62 odst. 1 písm. f) zákona \nnavrhnout i sám. Tento návrh musí schválit oborová rada. \n\n(6) K vedení dílčích úseků disertační práce může děkan po vyjádření oborové rady ustanovit \nkonzultanta disertační práce. \n\nČl. 35 \n\nIndividuální studijní plán \n\n(1)  Individuální studijní plán, podle něhož studium ve studijním programu probíhá, stanoví \ndoktorandovi zejména: \n\n\n\nVnitřní předpisy Univerzity Hradec Králové  \n\n \n27\n\na) téma disertační práce, přičemž lze toto téma v průběhu studia upřesnit, \n\nb) předměty, které je doktorand povinen absolvovat, \n\nc) činnosti související s tvůrčí činností, zejména studium a pobyty na jiných pracovištích, \núčast na konferencích, seminářích, letních školách, \n\nd) jeho pedagogické působení,  \n\ne) rámcové časové rozvržení studia. \n\n(2) Formu zpracování individuálního studijního plánu stanoví oborová rada. \n\n(3) Individuální studijní plán a případné úpravy v něm zpracovává s doktorandem školitel, \nkterý jej předkládá oborové radě k vyjádření. Individuální studijní plán a jeho změny \nschvaluje děkan. \n\nČl. 36 \n\nStudijní předměty doktorského studijního programu \n\n(1) Předměty doktorského studijního programu jsou stanoveny tak, aby doktorand ve \nspolupráci s příslušným akademickým pracovníkem získal dostatečnou základnu \nodpovídající současnému stavu poznání v oblasti, do níž patří zaměření studijního \nprogramu. \n\n(2) Předměty vedou a zkoušejí profesoři, docenti nebo další významní odborníci \nv příslušných oblastech. \n\n(3) Předměty jsou zakončeny zápočtem nebo zkouškou. Zkouška je ústní a zpravidla vychází \nz tematické práce předložené doktorandem. V případě zkoušky konané před zkušební \nkomisí, schvaluje příslušnou komisi, která je minimálně tříčlenná, oborová rada. \nZkušební komise je však povinná v případě konání druhého opravného termínu. \n\n(4) O předmětech se vede dokumentace, která obsahuje zejména: \n\na) název předmětu, \n\nb) rozsah předmětu, \n\nc) jména vyučujících předmětu, \n\nd) obsahovou anotaci předmětu, \n\ne) literaturu, na níž je předmět vystavěn, a literaturu doporučenou doktorandům. \n\nDokumentace předmětu je zveřejněna prostřednictvím informačního systému. \n\n(5) Výuka předmětu je založena v závislosti na počtu doktorandů, kteří tento předmět \nstudují, buď na přednáškách organizovaných pro skupinu doktorandů, jejíž minimální \npočet stanoví děkan, na seminářích nebo na řízeném samostatném studiu s konzultacemi. \n\n \n\n\n\nVnitřní předpisy Univerzity Hradec Králové  \n\n \n28\n\nČl. 37 \n\nZkouška ze studijního předmětu doktorského studijního programu \n\n(1) Termín zkoušky z předmětů doktorského studijního programu stanoví zkoušející nebo \npředseda zkušební komise po dohodě s doktorandem.  \n\n(2) Zkouška je veřejná. \n\n(3) Zkouška je klasifikována slovně, a to tak, že student u zkoušky „prospěl“, nebo \n„neprospěl“. \n\n(4) Doktorand, který neprospěl, má právo konat první a případně druhou opravnou zkoušku. \nDruhá opravná zkouška se koná před zkušební komisí. Zkušební komisi jmenuje \npředseda příslušné oborové rady.  Předsedou zkušební komise je zpravidla člen oborové \nrady, jejími členy jsou vždy školitel a vyučující daného předmětu. Termín této zkoušky \nstanoví předseda oborové rady. O výsledku zkoušky rozhoduje zkušební komise na \nneveřejném zasedání. Návrh klasifikace je přijat, vysloví-li se pro něj většina přítomných \nčlenů zkušební komise. O zkoušce konané před zkušební komisí je veden zápis. \n\n(5) Výsledek zkoušky se zapisuje do dokumentace o studiu podle čl. 58. V dokladu o vykonání \nzkoušky se uvádí výsledek zkoušky, datum konání zkoušky a podpis zkoušejícího, \nv případě konání zkoušky před zkušební komisí podpis předsedy. \n\n(6) Nevykoná-li doktorand zkoušku ze studijního předmětu, který je povinen absolvovat, je \nmu studium ukončeno podle § 56 odst. 1 písm. b) zákona. Dnem ukončení studia je den \nnabytí právní moci příslušného rozhodnutí. Na postup při rozhodování v této věci se \nvztahuje § 68 zákona. \n\n(7) Pokud se doktorand bez zdůvodněné omluvy ke zkoušce nedostaví, hodnotí se jako \n„neprospěl“. Omluva se podává písemně zkoušejícímu nebo předsedovi zkušební komise \nnejpozději do pěti dnů po termínu zkoušky. \n\n(8) Jsou-li dány důvody zvláštního zřetele hodné, zejm. pobývá-li doktorand dlouhodobě \nv zahraničí za účelem studia nebo jsou-li na jeho straně dány závažné zdravotní nebo \nsociální důvody, může na zdůvodněnou žádost doktoranda nebo z podnětu školitele \nrozhodnout předseda příslušné oborové rady nebo předseda zkušební komise v případě \nzkoušky konané před zkušební komisí, o konání zkoušky nebo její části za využití \nnástrojů distančního způsobu komunikace. Předseda příslušné oborové rady nebo \npředseda zkušební komise v případě zkoušky konané před zkušební komisí může \nsoučasně rozhodnout o tom, že zkouška nebo její část bude neveřejná. V takovém případě \nse ze zkoušky nebo její části pořídí audiovizuální záznam. Podrobnosti pořízení a \nuchování audiovizuálního záznamu stanoví řídicí akt rektora. \n\n \n\n \n\n\n\nVnitřní předpisy Univerzity Hradec Králové  \n\n \n29\n\nČl. 38 \n\nHodnocení a kontrola plnění individuálního studijního plánu \n\n(1) Doktorand zpravidla jednou za akademický rok referuje na školícím pracovišti o svém \nstudiu, o výsledcích řešení tvůrčích úkolů a o přípravě disertační práce. \n\n(2) Doktorand každoročně vypracuje v termínu stanoveném předsedou oborové rady \npísemnou zprávu o výsledcích své činnosti, která je jedním z podkladů pro jeho \nhodnocení školitelem. \n\n(3) Školitel pravidelně jedenkrát za akademický rok hodnotí plnění studijních povinností \ndoktoranda a hodnocení předkládá příslušné oborové radě. \n\n(4) Při nevyhovujícím hodnocení doktoranda navrhne školitel po vyjádření vedoucího \nzaměstnance školícího pracoviště příslušné oborové radě projednání návrhu na ukončení \nstudia doktoranda podle § 56 odst. 1 písm. b) zákona. Tento postup může iniciovat též \nvedoucí školícího pracoviště nebo oborová rada. Na postup při rozhodování v této věci se \nvztahuje § 68 zákona, přičemž dnem ukončení studia je den nabytí právní moci \npříslušného rozhodnutí. \n\n(5) V souvislosti s péčí o dítě má doktorand právo na prodloužení lhůt pro plnění studijních \npovinností, jakož i pro splnění podmínek pro postup do dalšího akademického roku, \nnebo studijního bloku vyplývajícího z tohoto studijního a zkušebního řádu a na něj \nnavazujících řídicích aktů fakult o dobu jeho čerpání mateřské dovolené3)\n\n, nebo o dobu, \npo kterou by jinak jeho čerpání mateřské dovolené trvalo, a to za podmínky, že v této době \nstudium nepřeruší. O prodloužení takovýchto lhůt doktorand písemně požádá děkana \na předmětné skutečnosti řádně doloží. \n\nČl. 39 \n\nPřerušení studia v doktorském studijním programu \n\n(1) Na základě písemné žádosti doktoranda doporučené jeho školitelem může děkan studium \npřerušit. \n\n(2) Doktorand má na základě řádně doložené písemné žádosti děkanovi právo na přerušení \nstudia vždy v souvislosti s těhotenstvím, porodem či rodičovstvím, a to po celou uznanou \n\ndobu rodičovství.4) \n\n(3) Pominou-li důvody přerušení studia, může děkan na žádost doktoranda přerušení studia \nukončit i před uplynutím povolené doby jeho přerušení.  \n\n                                                           \n\n3) § 195, 197 a 198 zákona č. 262/2006 Sb., zákoník práce, ve znění pozdějších předpisů. \n\n4) Uznanou dobou rodičovství je myšlena taková doba, po kterou trvá nebo by trvala mateřská či rodičovská \n\ndovolená studenta podle § 195 až 198 zákona č. 262/2006 Sb., zákoník práce, ve znění pozdějších předpisů. \n\n\n\nVnitřní předpisy Univerzity Hradec Králové  \n\n \n30\n\n(4) Studium lze přerušit i opakovaně. Celková doba přerušení studia činí nejvýše dva roky \n(což je 24 měsíců). Zejména z vážných zdravotních a osobních důvodů může děkan \nrozhodnout o přerušení studia na delší dobu, v takovém případě nesmí celková doba \npřerušení přesáhnout 4 roky. Do nejdelší doby přerušení se nezapočítává doba přerušení \nz důvodu uvedeného v odstavci 2.  \n\n(5) V době přerušení studia není osoba studentem. Osoba, které bylo studium přerušeno, je \npovinna se do 10 kalendářních dnů od skončení přerušení studia opětovně zapsat do \nstudia.  \n\n(6) Pokud osoba poruší povinnost stanovenou v odstavci 5 a nezapíše se do studia ve \nstanovené lhůtě, nárok na opětovný zápis do studia ztrácí a studium je jí ukončeno \ndle ustanovení § 56 odst. 1 písm. b) zákona. Dnem ukončení studia je den nabytí právní \nmoci příslušného rozhodnutí. \n\nČl. 40 \n\nZanechání a ukončení studia v doktorském studijním programu \n\n(1) Rozhodne-li se doktorand studia zanechat, oznámí své rozhodnutí písemně děkanovi. \nStudium je mu ukončeno ke dni, kdy bylo děkanovi doručeno doktorandovo písemné \nprohlášení o zanechání studia. Pokud doktorand v rámci studia přijal závazky vyplývající \nz řešení projektů, hlavní nebo doplňkové činnosti UHK definované smluvním vztahem, je \npovinen tento smluvní vztah řádně ukončit. \n\n(2) Děkan rozhodne o nesplnění požadavků podle § 56 odst. 1 písm. b) zákona na návrh \noborové rady v souladu s čl. 33 odst. 5 písm. f) a čl. 38 odst. 4. Dnem ukončení studia je \nden nabytí právní moci příslušného rozhodnutí. Na postup při rozhodování v této věci se \nvztahuje § 68 zákona. Ustanovení článku 39 odst. 6 není tímto dotčeno. \n\nČl. 41 \n\nUznání částí studia v doktorském studijním programu \n\n(1) Doktorandovi, který absolvoval studium v doktorském studijním programu nebo jeho část \nnebo studuje v jiném doktorském studijním programu uskutečňovaném na vysoké škole \nv České republice nebo v zahraničí, lze na jeho písemnou žádost uznat absolvované části \nstudia nebo jednotlivé zkoušky. Při rozhodování se bere zřetel na zaměření \nabsolvovaného studia nebo jeho části, na prospěch při studiu, na výsledky vlastní tvůrčí \nčinnosti a dobu, která uplynula od ukončení dosavadního studia. \n\n(2) O uznávání částí studia rozhoduje na návrh školitele a po vyjádření oborové rady děkan. \n\n \n\n\n\nVnitřní předpisy Univerzity Hradec Králové  \n\n \n31\n\nDíl 2 \n\nSTÁTNÍ DOKTORSKÁ ZKOUŠKA \n\nČl. 42 \n\n(1) Při státní doktorské zkoušce má doktorand prokázat zvládnutí teorií a získání \npožadovaných znalostí z oblasti studia, včetně metodologických východisek vědecké \npráce. Její obsah vychází zejména z tématu doktorského studijního programu \na individuálního studijního plánu doktoranda. \n\n(2) Součástí státní doktorské zkoušky je diskuse, která souvisí s tématem disertační práce. \nTato diskuse zpravidla vychází z pojednání předloženého doktorandem, pokud oborová \nrada pro příslušný doktorský studijní program vypracování tohoto pojednání požaduje. \nToto pojednání obsahuje zejména kriticky zhodnocený stav poznání v oblasti tématu \ndisertační práce, vymezení předpokládaných cílů disertační práce a charakteristiky \nzvolených metod řešení. Rozsah pojednání určí oborová rada. \n\n(3) Státní doktorskou zkoušku může doktorand opakovat jen jednou, a to nejdříve po šesti \nměsících od data konání neúspěšné zkoušky. \n\n(4) O průběhu státní doktorské zkoušky je veden protokol. Jeho formu stanoví příslušný \nřídicí akt děkana. \n\n(5) Jsou-li dány důvody zvláštního zřetele hodné, zejm. pobývá-li doktorand dlouhodobě \nv zahraničí za účelem studia nebo jsou-li na jeho straně dány závažné zdravotní nebo \nsociální důvody, může na zdůvodněnou žádost doktoranda nebo z podnětu školitele \nrozhodnout předseda zkušební komise pro státní doktorské zkoušky o konání státní \ndoktorské zkoušky za využití nástrojů distančního způsobu komunikace. V takovém \npřípadě se ze státní doktorské zkoušky pořídí audiovizuální záznam. Podrobnosti \npořízení a uchování audiovizuálního záznamu stanoví řídicí akt rektora. \n\n \n\nČl. 43 \n\nPřihlašování ke státní doktorské zkoušce \n\n(1) Ke státní doktorské zkoušce se doktorand může přihlásit po vykonání zkoušek ze všech \npředmětů předepsaných jeho individuálním studijním plánem. \n\n(2) Spolu s přihláškou ke státní doktorské zkoušce předloží doktorand přehled odborných \naktivit vykonaných během svého studia v doktorském studijním programu a případně \npojednání podle čl. 42 odst. 2, včetně přehledu publikovaných prací nebo vytvořených \ninženýrských nebo uměleckých děl. \n\n \n\n \n\n\n\nVnitřní předpisy Univerzity Hradec Králové  \n\n \n32\n\nČl. 44 \n\nZkušební komise pro státní doktorské zkoušky \n\n(1) Státní doktorská zkouška je veřejná a koná se před zkušební komisí pro státní doktorské \nzkoušky. Zkušební komise pro státní doktorské zkoušky je stálá nebo je jmenována „ad \nhoc“. Předsedu a členy zkušební komise pro státní doktorské zkoušky jmenuje na návrh \noborové rady děkan v souladu s § 53 odst. 2 a 3 zákona. Alespoň jeden člen zkušební \nkomise musí být externista. Školitel doktoranda se zúčastňuje jednání zkušební komise \npro státní doktorské zkoušky s hlasem poradním, není-li členem komise. \n\n(2) Zkušební komise pro státní doktorské zkoušky je nejméně pětičlenná. \n\n(3) Jednání zkušební komise pro státní doktorské zkoušky řídí její předseda. Jednací řád \nzkušebních komisí pro státní doktorské zkoušky vydává děkan.  \n\n(4) Předseda zkušební komise pro státní doktorské zkoušky pověří jednoho z jejích členů, \naby připravil a přednesl jako podklad pro jednání zkušební komise stanovisko \nk pojednání, které předložil doktorand, pokud bylo jeho vypracování požadováno. \n\n(5) Zkušební komise pro státní doktorské zkoušky je usnášeníschopná, jsou-li přítomny \nalespoň tři pětiny jejích členů, nejméně však pět členů. Platí, že člen zkušební komise pro \nstátní doktorské zkoušky je přítomen konání státní doktorské zkoušky i tehdy, účastní-li \nse z důvodů zvláštního zřetele hodných konání státní doktorské zkoušky za použití \nprostředků komunikace na dálku, souhlasí-li s touto formou účasti předseda zkušební \nkomise. \n\nČl. 45 \n\nHodnocení státní doktorské zkoušky \n\n(1) Státní doktorská zkouška je klasifikována slovně a to tak, že student u zkoušky „prospěl“, \nnebo „neprospěl“. \n\n(2) Na neveřejném zasedání zhodnotí zkušební komise pro státní doktorské zkoušky průběh \nstátní doktorské zkoušky a rozhodne hlasováním o její klasifikaci.  \n\n(3) Návrh na slovní hodnocení „prospěl“ je přijat, vysloví-li se pro něj většina přítomných \nčlenů zkušební komise pro státní doktorské zkoušky. \n\n(4) Pokud je doktorand při státní doktorské zkoušce slovně hodnocen „neprospěl“, uvede  \nse do protokolu odůvodnění, které je sděleno doktorandovi. \n\n(5) Pokud se doktorand bez zdůvodněné omluvy ke státní doktorské zkoušce nedostaví, \npozbývá termínu a posuzuje se, jako by u zkoušky neprospěl. Doktorand se musí omluvit \npísemně nejpozději do pěti dnů po termínu konání zkoušky. O uznání omluvy rozhoduje \nděkan. \n\n(6) Nevykoná-li doktorand státní doktorskou zkoušku ani v opravném termínu, je mu \nstudium ukončeno podle § 56 odst. 1 písm. b) zákona. Dnem ukončení studia je den \n\n\n\nVnitřní předpisy Univerzity Hradec Králové  \n\n \n33\n\nnabytí právní moci příslušného rozhodnutí. Na postup při rozhodování v této věci se \nvztahuje § 68 zákona. \n\nDÍL 3 \n\nDISERTAČNÍ PRÁCE A JEJÍ OBHAJOBA \n\nČl. 46 \n\nDisertační práce \n\n(1) Disertační práce je původní samostatná práce, zpracovaná podle odstavce 2, obsahující \nvýsledky řešení vědeckého úkolu doktorandem.  \n\n(2) Disertační práce musí obsahovat zejména tyto části: \n\na) přehled o současném stavu problematiky, která je předmětem disertační práce, \n\nb) cíl disertační práce, \n\nc) výsledky disertační práce s uvedením nových poznatků, ke kterým doktorand dospěl, \njejich analýzu a jejich význam pro realizaci v praxi nebo pro další rozvoj vědního oboru, \n\nd) seznam použité literatury a pramenů, \n\ne) seznam vlastních prací doktoranda vztahujících se k tématu disertační práce. \n\nSoučástí disertační práce může být rovněž dokumentace inženýrských nebo uměleckých \nděl vypracovaných doktorandem. Součástí disertační práce je vždy souhrn (resumé) \nv českém a anglickém a případně dalším jazyce, každý zpravidla v rozsahu jedné strany. \n\n(3) Disertační práce se předkládá zpravidla v jazyce českém nebo anglickém. \n\n(4) Formální úpravu disertační práce stanoví řídicí akt děkana. \n\nČl. 47 \n\nŘízení o obhajobě disertační práce \n\n(1) Obhajobu disertační práce může doktorand vykonat až po vykonání státní doktorské \nzkoušky. \n\n(2) Spolu s přihláškou k obhajobě disertační práce doktorand předkládá: \n\na) disertační práci v počtu výtisků stanoveném výnosem rektora, \n\nb) teze disertační práce v počtu výtisků stanoveném příslušným řídicím aktem děkana \na vypracované podle čl. 48 odst. 1, \n\nc) přehled odborných aktivit vykonaných během jeho studia v doktorském studijním \nprogramu včetně seznamu publikovaných prací a prací k publikaci přijatých, spolu \ns doklady o jejich přijetí k uveřejnění, nebo seznamu vytvořených inženýrských nebo \n\n\n\nVnitřní předpisy Univerzity Hradec Králové  \n\n \n34\n\numěleckých děl a ohlasy těchto prací a děl, \n\nd) stanovisko školitele doktoranda k disertační práci. \n\n(3) Způsob podávání přihlášek k obhajobě disertační práce stanoví příslušný řídicí akt \nděkana. \n\n(4) Řízení o obhajobě disertační práce je zahájeno doručením přihlášky. \n\n(5) Pokud přihláška k obhajobě disertační práce splňuje náležitosti podle odstavce 2, je \npostoupena oborové radě k dalšímu řízení. \n\n(6) Nesplňuje-li přihláška k obhajobě disertační práce náležitosti podle odstavce 2, děkan \nřízení přeruší a vyzve doktoranda, aby ve stanovené lhůtě nedostatky odstranil; jinak \nřízení zastaví. \n\nČl. 48 \n\nTeze disertační práce \n\n(1) Teze disertační práce obsahují ve stručné formě základní myšlenky, metody, výsledky \na závěry disertační práce ve struktuře stejné jako u disertační práce. Teze mají rozsah \npřibližně 25 normovaných tiskových stran a jsou předloženy ve formátu A5. Jejich \nsoučástí je přehled publikační činnosti doktoranda, která se vztahuje k tématu jeho \ndisertační práce, a přehled jeho vystoupení na konferencích k tématu jeho disertační \npráce. \n\n(2) Teze disertační práce, které doktorand předkládá spolu s přihláškou k obhajobě disertační \npráce, obdrží všichni členové komise pro obhajobu disertační práce a oponenti. \n\n(3) Po úspěšné obhajobě disertační práce jsou teze disertační práce se zapracovanými \npřipomínkami formulovanými v závěrech komise pro obhajobu disertační práce \npublikovány způsobem stanoveným v příslušném řídicím aktu děkana. \n\nČl. 49 \n\nKomise pro obhajobu disertační práce \n\n(1) Obhajoba disertační práce se koná před komisí pro obhajobu disertační práce, která  \nje stálá, nebo je jmenována „ad hoc“. Předsedu a členy komise jmenuje na návrh oborové \nrady děkan. \n\n(2) Komise pro obhajobu disertační práce je nejméně pětičlenná. Alespoň dva členové komise \njsou externisté. Školitel doktoranda se zúčastňuje jednání komise s hlasem poradním, \nnení-li členem komise. \n\n(3) Jednání komise pro obhajobu disertační práce svolává a řídí její předseda. \n\n(4) Komise pro obhajobu disertační práce je usnášeníschopná, jsou-li přítomny alespoň  \ntři pětiny jejích členů, nejméně však pět členů. Pro přijetí návrhu je nutná většina hlasů \n\n\n\nVnitřní předpisy Univerzity Hradec Králové  \n\n \n35\n\nvšech přítomných členů komise. Platí, že člen komise pro obhajobu disertační práce je \npřítomen konání obhajoby disertační práce i tehdy, účastní-li se z důvodů zvláštního \nzřetele hodných konání obhajoby disertační práce za použití prostředků komunikace na \ndálku, souhlasí – li s touto formou účasti předseda komise pro obhajobu disertační práce. \n\nČl. 50 \n\nOponenti disertační práce a jejich posudky \n\n(1) Komise pro obhajobu disertační práce jmenuje nejméně dva oponenty disertační práce, \nz nichž alespoň jeden musí být profesor nebo docent z daného nebo příbuzného oboru \na nejvýše jeden může být z fakulty nebo instituce, kde práce vznikla. Oponentem nemůže \nbýt jmenován školitel nebo konzultant disertační práce doktoranda. \n\n(2) Oponent vypracuje na disertační práci písemný posudek. \n\n(3) Oponent se v posudku vyjádří zejména: \n\na) zda disertační práce splnila stanovený cíl, \n\nb) k postupu řešení problému a k výsledkům disertační práce s uvedením konkrétního \npřínosu doktoranda, \n\nc) k významu disertační práce pro praxi nebo rozvoj vědního oboru, \n\nd) vyjádření k formální úpravě disertační práce a její jazykové úrovni. \n\n(4) Pokud oponent nevypracuje posudek nejpozději do 60 dnů ode dne jmenování, může \nkomise pro obhajobu disertační práce jmenovat jiného oponenta. \n\n(5) Nevyhovuje-li posudek podmínkám podle odstavce 3, vyzve komise pro obhajobu \ndisertační práce oponenta, aby posudek doplnil nebo přepracoval. Pokud tak ve stanovené \nlhůtě neučiní, komise jmenuje jiného oponenta. \n\n(6) Oponentní posudky musí být zaslány všem členům komise pro obhajobu disertační práce \na doktorandovi nejpozději 15 dnů před konáním obhajoby. \n\nČl. 51 \n\nPřerušení řízení o obhajobě disertační práce \n\nV případě, že některý z oponentů nedoporučí disertační práci k obhajobě, může \ndoktorand požádat o přerušení řízení o obhajobě disertační práce, aby mohl svou práci \ndoplnit nebo přepracovat. O této žádosti rozhoduje na základě doporučení komise pro \nobhajobu disertační práce a příslušné oborové rady děkan. \n\n \n\n \n\n \n\n\n\nVnitřní předpisy Univerzity Hradec Králové  \n\n \n36\n\nObhajoba disertační práce  \n\nČl. 52 \n\n(1) Obhajoba disertační práce je vědeckou rozpravou mezi doktorandem a oponenty, členy \nkomise pro obhajobu disertační práce a ostatními účastníky obhajoby. \n\n(2) Obhajoba disertační práce je veřejná. Datum a místo konání musí být oznámeno na \núředních deskách všech fakult uskutečňujících doktorský studijní program alespoň dva \ntýdny předem. \n\n(3) Obhajoba disertační práce se koná zpravidla do šesti měsíců od zahájení řízení. Doba \npřerušení řízení se do této doby nepočítá. \n\n(4) Obhajoba disertační práce je slovně hodnocena tak, že student u obhajoby „prospěl“, \nnebo u obhajoby „neprospěl“.  \n\n(5) Pokud disertační práce nebyla obhájena, lze novou obhajobu konat nejdříve za jeden rok. \nNení-li disertační práce obhájena ani napodruhé, studium doktoranda se ukončí podle \n§ 56 odst. 1 písm. b) zákona. Dnem ukončení studia je den nabytí právní moci příslušného \nrozhodnutí. Na postup při rozhodování v této věci se vztahuje § 68 zákona. \n\n(6) Disertační práci je nutné obhájit nejpozději do sedmi let ode dne zápisu do studia. Doba, \npo kterou bylo studium přerušeno, se do této lhůty nezapočítává. Pokud ji v této lhůtě \ndoktorand neobhájí, jeho studium se ukončí podle § 56 odst. 1 písm. b) zákona. Dnem \nukončení studia je den nabytí právní moci příslušného rozhodnutí. Na postup při \nrozhodování v této věci se vztahuje § 68 zákona. Na základě žádosti doktoranda \n(doporučené školitelem a příslušnou oborovou radou) může děkan tuto lhůtu \nv odůvodněných případech výjimečně prodloužit. O ne/prodloužení této lhůty vydává \nděkan rozhodnutí. \n\n(7) Pečuje-li doktorand o dítě a nepřerušil z tohoto důvodu studium, může písemně požádat \nděkana o prodloužení lhůty podle odstavce 6 o dobu jeho čerpání mateřské dovolené nebo \no dobu, po kterou by jinak jeho čerpání mateřské dovolené trvalo. Děkan takové žádosti \nvyhoví. \n\n(8) Jsou-li dány důvody zvláštního zřetele hodné, zejm. pobývá-li doktorand dlouhodobě \nv zahraničí za účelem studia nebo jsou-li na jeho straně dány závažné zdravotní nebo \nsociální důvody, může předseda zkušební komise pro obhajobu disertační práce \nrozhodnout o konání obhajoby disertační práce za využití nástrojů distančního způsobu \nkomunikace. V takovém případě se z konání obhajoby disertační práce pořídí \naudiovizuální záznam. Podrobnosti pořízení a uchování audiovizuálního záznamu \nstanoví řídicí akt rektora. \n\n \n\n \n\n\n\nVnitřní předpisy Univerzity Hradec Králové  \n\n \n37 \n\nČl. 53 \n\n(1) Komise pro obhajobu disertační práce dbá o to, aby se obhajoba konala zpravidla  \ndo 30 dnů po doručení posudků od všech oponentů, popřípadě po jejich doplnění nebo \npřepracování (čl. 50 odst. 5). O překročení lhůty je nutno vyrozumět děkana, který ji \nmůže přiměřeně k důvodům prodloužit. \n\n(2) Obhajoba disertační práce probíhá za osobní účasti oponentů. Jestliže se výjimečně \nněkterý z nich nemůže obhajoby zúčastnit, může se obhajoba konat za podmínky, že \nnepřítomný oponent podal kladný posudek. V tomto případě se posudek nepřítomného \noponenta čte. Platí, že oponent je osobně přítomen konání obhajoby disertační práce i \ntehdy, účastní-li se z důvodů zvláštního zřetele hodných konání obhajoby disertační práce \nza použití prostředků komunikace na dálku, souhlasí-li s touto formou účasti předseda \nkomise pro obhajobu disertační práce. \n\n(3) Obhajobu řídí předseda komise pro obhajobu disertační práce, výjimečně z jeho pověření \njiný člen komise. \n\n(4) Při obhajobě disertační práce se postupuje zpravidla takto: \n\na) předsedající zahájí obhajobu, představí doktoranda, sdělí téma disertační práce \na seznámí komisi pro obhajobu disertační práce s přehledem jeho publikovaných \nvědeckých prací, nebo jím vytvořených inženýrských nebo uměleckých děl, \n\nb) doktorand vyloží podstatný obsah a hlavní výsledky své disertační práce, \n\nc) školitel seznámí komisi pro obhajobu disertační práce se svým stanoviskem k práci \ndoktoranda a k obhajované disertační práci, \n\nd) oponenti přednesou podstatný obsah svých posudků, \n\ne) doktorand zaujme stanovisko k posudkům oponentů, zejména k námitkám, \npřipomínkám a dotazům, \n\nf) předsedající zahájí diskusi, které se mohou zúčastnit všichni přítomní a která může \nobsáhnout celý obor. \n\n(5) Obhajoba disertační práce netrvá déle než tři hodiny. \n\n(6) Na neveřejném zasedání zhodnotí komise pro obhajobu disertační práce za účasti \noponentů a školitele obhajobu disertační práce a v tajném hlasování rozhoduje, zda \nstudent disertační práci obhájil či neobhájil. Nevyjádří-li člen souhlas, platí, že s návrhem \nnesouhlasí. K úspěšné obhajobě disertační práce je zapotřebí většiny kladných hlasů \npřítomných členů komise. Po rozhodnutí ve věci se komise usnáší většinou hlasů na \nodůvodnění tohoto rozhodnutí. S rozhodnutím a jeho odůvodněním je doktorand \nseznámen. \n\n(7) O obhajobě disertační práce je veden protokol, jehož přílohou jsou posudky oponentů. \nZávěry komise pro obhajobu disertační práce obsahují rovněž stanovisko k tezím \ndisertační práce a případné požadavky na úpravy pro publikaci výsledků disertační práce.  \n\n\n\nVnitřní předpisy Univerzity Hradec Králové  \n\n \n38\n\n(8) O obhajobě disertační práce informuje předseda komise pro obhajobu disertační práce \npříslušnou oborovou radu a děkana. \n\nDÍL 4 \n\nŘÁDNÉ UKONČENÍ STUDIA V DOKTORSKÉM STUDIJNÍM PROGRAMU \n\n \n\nČl. 54 \n\n(1) Dnem řádného ukončení studia v doktorském studijním programu je den, kdy byla \nobhájena disertační práce. \n\n(2) Student, který ukončil studium, je povinen neprodleně vyrovnat všechny své závazky \na pohledávky vůči UHK a fakultě. \n\nČl. 55 \n\nU doktorského studijního programu, který uskutečňuje více fakult, uzavřou tyto fakulty \nohledně takového studia dohodu. \n\nČl. 56 \n\nUskutečňování doktorského studijního programu UHK \n\nUskutečňuje-li doktorský studijní program UHK, vztahuje se na jeho průběh a ukončení \npřiměřeně ustanovení čl. 33 až 54, přičemž rozhodovací pravomoc má místo děkana \nrektor, popř. děkan fakulty, která byla uskutečňováním studijního programu pověřena \nrektorem. V záležitostech, ve kterých rozhoduje vědecká rada fakulty, rozhoduje vědecká \nrada UHK. \n\nDÍL 5 \n\nSPOLUPRÁCE SE ZAHRANIČNÍ VYSOKOU ŠKOLOU PŘI USKUTEČŇOVÁNÍ \nDOKTORSKÉHO STUDIJNÍHO PROGRAMU UHK \n\nČl. 57 \n\n (1) Studium uskutečňované ve spolupráci se zahraniční vysokou školou může být realizováno \nformou studia v doktorském programu s dvojím vedením, a to na základě dohody \nuzavřené mezi UHK a zahraniční vysokou školou. \n\n\n\nVnitřní předpisy Univerzity Hradec Králové  \n\n \n39\n\n (2) V případě uskutečňování studia dle odstavce 1 tohoto článku se stanovuje možnost \nuplatnit výjimku z níže uvedených pravidel stanovených tímto studijním a zkušebním \nřádem: \n\na) hodnocení a kontrola plnění individuálního studijního plánu (čl. 38), \n\nb) zkušební komise pro státní doktorské zkoušky (čl. 44), \n\nc) hodnocení státní doktorské zkoušky (čl. 45), \n\nd) komise pro obhajobu disertační práce (čl. 49), \n\ne) oponenti a jejich posudky (čl. 50). \n\n(3) Výjimky z článků stanovených v odstavci 2 tohoto článku lze uplatnit v případě,  \nže je příslušná úprava obsažena zejména v dohodě se zahraniční vysokou školou,  \npopř. v předpisech dané zahraniční vysoké školy či její fakulty.  \n\nČÁST ČTVRTÁ \n\nSpolečná ustanovení \n\nČl. 58 \n\nDokumentace o studiu \n\n(1) Dokumentace o studiu slouží k zápisu, uchovávání a zpracování údajů souvisejících  \nse studiem jednotlivých studentů a doktorandů. \n\n(2) Udělení zápočtu a klasifikovaného zápočtu a klasifikace zkoušek, popřípadě další důležité \nskutečnosti související s plněním studijních povinností jednotlivých studentů \na doktorandů eviduje studijní oddělení příslušné fakulty v informačním systému. \n\n(3) Za zaznamenání udělení zápočtů a klasifikovaných zápočtů a klasifikace zkoušek  \ndo informačního systému odpovídají příslušní vyučující, vedoucí kateder nebo ředitelé \nústavů. \n\n(4) Způsob a termíny zaznamenání udělení zápočtů a klasifikovaných zápočtů a klasifikace \nzkoušek do informačního systému se řídí harmonogramem akademického roku. \n\nČl. 59 \n\nZveřejňování a ukládání závěrečných prací \n\n(1) Bakalářské, diplomové, disertační nebo rigorózní práce (dále jen „závěrečné práce“), \nu kterých proběhla obhajoba, jsou v souladu se Spisovým a skartačním řádem UHK \nukládány v Archívu UHK. \n\n(2) Závěrečné práce, u kterých proběhla obhajoba, jsou nevýdělečně zveřejněny, včetně \nposudků oponentů a záznamu o průběhu a výsledku obhajoby. Tímto zveřejněním se \n\n\n\nVnitřní předpisy Univerzity Hradec Králové  \n\n \n40\n\nrozumí zveřejnění v síti internet, a to zejména prostřednictvím katalogu závěrečných \nprací v rámci portálu UHK. \n\n(3) Závěrečné práce musí být nejméně pět pracovních dnů před konáním obhajoby \nzveřejněny. Zveřejněním se pro účely tohoto ustanovení rozumí zpřístupnění prací \nv tištěné nebo elektronické podobě k nahlížení veřejnosti podle § 47b zákona. Z práce lze \npořizovat na své náklady výpisy, opisy nebo kopie. \n\n(4) V případě závěrečných prací, kterých se týká odklad zveřejnění podle § 47b odst. 4 \nzákona, je fakulta povinna bez odkladu zaslat jeden výtisk obhájené závěrečné práce \nk uchování Ministerstvu školství, mládeže a tělovýchovy. Zveřejnění takovéto závěrečné \npráce nastane po uplynutí odkladu.  \n\nČl. 60 \n\nPůsobnost akademických senátů fakult \n\nZměny tohoto studijního a zkušebního řádu se předběžně projednávají v akademických \nsenátech fakult. \n\nČl. 60a \n\nRozhodování ve věcech organizace studia \n\n(1) Věci, ve kterých děkan rozhoduje podle tohoto studijního a zkušebního řádu a ve kterých \nnerozhoduje podle § 68 zákona, jsou rozhodováním ve věcech organizace studia.  \n\n(2) Příslušnost k rozhodování o podání studentů ve věcech organizace studia a k jejich \npřípadnému přezkumu může stanovit řídicí akt děkana, a to i odchylným způsobem od \ntohoto studijního a zkušebního řádu. \n\n(3) Je-li stanovena řídicím aktem děkana možnost přezkumu rozhodnutí o podání studenta, \nmůže student prostřednictvím toho, kdo o podání rozhodoval, požádat o přezkoumání \nrozhodnutí o svém podání ve lhůtě 15 dnů ode dne, kdy mu bylo rozhodnutí doručeno. \n\n(4) Nápravu může zjednat i ten, kdo o podání rozhodoval, pokud tím studentovi plně vyhoví. \n\n(5) Neshledá-li ten, kdo podání vyřizoval, podmínky pro postup podle odstavce 4, postoupí \nvěc se svým stanoviskem tomu, komu přísluší přezkoumání rozhodnutí o podání \nstudenta. Jestliže je rozhodnutí o podání studenta shledáno nesprávným, uloží ten, kdo \njej přezkoumává, tomu, kdo jej vyřizoval, zjednání nápravy, případně sám ve věci \nrozhodne, a studenta o tom vyrozumí. Jestliže je rozhodnutí o podání studenta shledáno \nsprávným, je o tom student vyrozuměn. \n\n(6) Podání studentů ve věcech organizace studia lze přijímat a rozhodnutí, která o nich \nrozhodují, lze doručovat, prostřednictvím elektronického informačního systému. \n\n \n\n\n\nVnitřní předpisy Univerzity Hradec Králové  \n\n \n41\n\nČl. 61 \n\nZpůsob doručování \n\n(1) Doručování písemností studentům a uchazečům o studium uskutečňuje UHK v souladu \ns § 69a zákona. \n\n(2) Je-li rozhodnutím vydaným podle § 50 zákona vyhověno žádosti uchazeče o přijetí  \nke studiu, může mu být doručeno prostřednictvím elektronického informačního systému \nUHK, pokud uchazeč s tímto způsobem doručení předem na přihlášce souhlasil.  \n\n(3) Rozhodnutí ve věcech uvedených v § 68 odst. 1 písm. a), b) a d) zákona, kterým  \nse vyhovuje žádosti studenta a rozhodnutí ve věcech uvedených v § 68 odst. 1 písm. e) \nzákona, se doručuje prostřednictvím elektronického informačního systému UHK.  \n\n(4) V rámci elektronického informačního systému UHK jsou studentům při zápisu přiděleny \nškolní e-mailové adresy. Student je povinen pro komunikaci související se zjišťováním \nstudijní agendy používat výhradně tuto emailovou adresu. Studijní oddělení zasílá \nstudentovi výzvy a další potřebná sdělení zpravidla na tuto emailovou adresu.  \n\n(5) Nepodaří-li se písemnost v řízení podle § 68 doručit, doručí se veřejnou vyhláškou  \nve formě „Oznámení o možnosti převzít písemnost“ v příslušné části Úřední desky UHK. \n\nČl. 62 \n\nPochvaly a ocenění \n\n(1) Jako ocenění mimořádných výsledků studenta nebo doktoranda během jeho studia může \nrektor udělit podle čl. 37 Statutu UHK pamětní medaili UHK. \n\n(2) Ocenění za výsledky studia uděluje děkan příslušné fakulty na základě svého rozhodnutí. \n\nČl. 63 \n\nNeplatnost státní závěrečné zkoušky, státní doktorské zkoušky, nebo jejich \nsoučástí nebo obhajoby disertační práce \n\n \n\n(1) O vyslovení neplatnosti státní závěrečné zkoušky, státní doktorské zkoušky nebo jejich \n\nsoučástí (dále jen „státní zkouška“) nebo obhajoby disertační práce rozhoduje rektor \n\npodle § 47c a § 47d zákona a podle zákona č. 500/2004 Sb., správní řád, ve znění \n\npozdějších předpisů. \n\n(2) Neshledá-li rektor důvody pro vyslovení neplatnosti státní zkoušky nebo obhajoby \n\ndisertační práce podle § 47c odst. 2 zákona o vysokých školách, řízení o vyslovení \n\nneplatnosti usnesením zastaví. \n\n\n\nVnitřní předpisy Univerzity Hradec Králové  \n\n \n42\n\n(3) Součástí podkladů pro rozhodnutí rektora o vyslovení neplatnosti je stanovisko \n\nsedmičlenné přezkumné komise. Členy přezkumné komise jmenuje rektor z profesorů, \n\ndocentů nebo jiných odborníků z daného nebo příbuzného oboru. Jednoho člena jmenuje \n\nz řad studentů daného nebo příbuzného studijního programu. Členy jmenuje s jejich \n\nsouhlasem a po projednání s děkanem příslušné fakulty. Jedním z členů přezkumné \n\nkomise jmenuje zpravidla předsedu, popřípadě člena zkušební komise, před níž se konala \n\nstátní zkouška, která je předmětem řízení o vyslovení neplatnosti. \n\n(4) Rektor si může před vydáním rozhodnutí vyžádat vyjádření děkana příslušné fakulty. \n\n(5) Přezkumná komise se usnáší nadpoloviční většinou hlasů všech svých členů. \n\nČÁST PÁTÁ \n\nPřechodná a závěrečná ustanovení \n\nČl. 64 \n\nPřechodná ustanovení \n\n(1) Práva a povinnosti studentů, kteří započali své studium před nabytím účinnosti tohoto \nstudijního a zkušebního řádu se řídí tímto studijním a zkušebním řádem. \n\n(2) V případě kolize ustanovení tohoto studijního a zkušebního řádu s ustanoveními \na důsledky dosavadního studijního a zkušebního řádu se postupuje podle úpravy \npříznivější pro studenta nebo doktoranda tak, aby student nebo doktorand neutrpěl újmu. \n\n(3) Studijním programem se rozumí i studijní obor v případě, že se jedná o studijní obor, \njemuž byla akreditace udělena před 1. zářím 2016. \n\n(4) U studentů, kteří zahájili studium v době účinnosti Studijního a zkušebního řádu UHK \nregistrovaného Ministerstvem školství, mládeže a tělovýchovy dne 13. prosince 2004 pod \nčj. MSMT-32 128/2004-30 a pokračují ve studiu po 1. září 2015, je počínaje tímto dnem \npoužita klasifikační stupnice ECTS podle čl. 14. Studijní výsledky získané před tímto \ndnem jsou nadále evidovány v systému číselné klasifikace, přičemž jsou k nim přiřazeny \nhodnoty ECTS podle čl. 14. \n\n \n\nČl. 65 \n\nZávěrečná ustanovení \n\n(1) Zrušuje se Studijní a zkušební řád Univerzity Hradec Králové registrovaný Ministerstvem \nškolství, mládeže a tělovýchovy dne 12. listopadu 2019 pod čj. MSMT-36347/2019-1. \n\n(2) Tento studijní a zkušební řád byl schválen podle § 9 odst. 1 písm. b) zákona Akademickým \nsenátem UHK dne 3. 3. 2021. \n\n\n\nVnitřní předpisy Univerzity Hradec Králové  \n\n \n43\n\n(3) Tento studijní a zkušební řád nabývá platnosti podle § 36 odst. 4 zákona dnem registrace \nMinisterstvem školství, mládeže a tělovýchovy. \n\n(4) Tento studijní a zkušební řád nabývá účinnosti dnem jeho platnosti. \n\n \n\n \n\nprof. Ing. Kamil Kuča, Ph.D., v. r.  \n\nrektor \n\n \n\n \n\n \n\n\n"
}